# -*- mode: mandoku-view -*-
#+TITLE: 龜巢稿
#+DATE: 2015-09-23 10:27:03
#+PROPERTY: JUAN 10


　　贈馬吉卿
太尉初開藩府日我卿長揖與談兵快鞭自此宜先着
偉器如何竟晚成舊菊數株荒老圃寒流一帶繞孤城
草廬只在齊門裡堪笑無人識孔明
　　　山人家為路以道作
先生自是青雲人歸來故山鉏白雲家徒四壁藤蘿屋
頭戴一幅逍遥巾松根茯苓大如斗木柄長鑱常在手
<pb:KR4d0561_WYG_003-44a>
賸收柿葉教兒書更摘松花釀春酒題詩滿屋酒滿船
客來無日不陶然人間豺虎自鬭死雲中雞犬多成仙
山人家住山林好日日晏眠無事惱笑他東望玉門闗
絶域思歸歎年老
　　　過牛彦伊寓所對雪口占
問訊蛟龍浦來㝷鷗鷺盟天風寒贔屭氷雪歲崢嶸平
旦徐徐起清樽細細傾獨憐鄉國逺西望若為情
　　　美崑山費知府重脩學宫詩
<pb:KR4d0561_WYG_003-44b>
昔侯未牧崑山州州置逺移東海頭百年鄉校風雨毁
四郊戎馬煙塵秋州仍舊山侯下馬勸農耕桑重儒雅
春秋籩豆駿奔走日月宫牆煥圖寫素王清廟衮龍衣
博士高堂鸛雀飛泮池芹&KR0872;堪采摘緇林草木生光輝
時方擾攘人用武侯為斯文扶砥柱同僚才並青雲器
參佐功成脩月斧廟前銀杏雙蓋青堂後玉峰開畵屏
諸生揖讓秉周禮我侯語言宗六經官清只飲淞江水
鱸魚自肥蓴自美齊名常衮與文翁興學之功照青史
<pb:KR4d0561_WYG_003-45a>
　　　代道傳招路徴君益上人過西林精舎
西林新種梅花樹未有詩人為品題尊酒小窓邀上客
杖藜今日過前溪家園小摘春盤菜野徑初乾臈雪泥
二老風流堪入畵不妨琴與鶴同攜
　　　贈水西長老中伯庸兼簡承天毅剛中
禾城說法兩三年貔虎如林䕶法筵一片白雲閑出岫
五湖春水濶連天詩堪補世方留稿琴乏知音竟絶絃
賴爾峨峰堂上老喜留賔客共杯泉
<pb:KR4d0561_WYG_003-45b>
　　　雪中懐杜玉泉玉谿兄弟暨管伯齡
對雪僧窓憶舊遊浣花溪上草堂幽弟兄愛客情懐好
賔主談時氣味投揚楚兩州城近接吳淞一帶水長流
興來早晚相㝷去解劍漁翁覔釣舟
　　　元日同趙君綽早赴崑山州
烏紗白髪兩遺黎同賦新年第一詩吳下喜頒堯日歴
嵩呼重見漢官儀春囘南國梅先得律轉東風樹未知
試向馬鞍山上望楚氛猶自暗邊陲
<pb:KR4d0561_WYG_003-46a>
　　　訪王景逸不遇其婿梁國傳留宿東齋作此簡
　　　景逸并允德
阿林隨我曵長裾宿爾幽人水竹居雲暗一天龍吐水
溪喧半夜獺求魚邯鄲枕上新年夢光範門前舊日書
欲與兩賢論出處還家相見意何如
　　　吳生以趙仲穆所書蘇文忠公遊道場何山詩
　　　屬張天英緒人及予和之
溪流行盡穿林麓白塔紅亭照嵒谷道場深處看何山
<pb:KR4d0561_WYG_003-46b>
僧住山頭我山足兩山雲似海瀰漫飛路百折空中盤
我昔幽㝷愛僧舎亦欲卜築臨清湍東坡先生不世出
咳唾珠璣落禪席可憐前度厄兵燹一踣寶幢誰再植
永嘉山水汚歌鬟幸無若人來此間坡詩珍重趙侯寫
使我見詩如見山我衰不夢周公旦猶夢㝷山及春半
買花載酒約吳生慎勿渝盟重嗟歎
　　　同楊鐵崖弔龍洲墓和劉韻
排雲閶闔問神州目極龍沙萬里愁匡主首陳天下養
<pb:KR4d0561_WYG_003-47a>
和戎深為國人羞方期殺賊懸金印又報脩文記玉樓
一代人豪公寂寞春風掃墓為停舟
　　(附/)楊鐵崖
　　讀君舊日伏闕疏喚起開禧一段愁龍川狀元曽
　　表怪冷山使者忍包羞東江風雨一斗酒大地山
　　河百尺樓白鶴飛來作人語道人赤壁政横舟
　　　次韻楊鐵崖過李樂菴墓
胸中萬巻色絲長才出纎毫補舜裳笑脫廌冠辭柏府
<pb:KR4d0561_WYG_003-47b>
羞看狐穴倚椒房結菴投老林泉樂易簀遺言翰墨香
鐵笛仙翁今表墓婁人當不愧同鄉
　　　次韻寄梅西溪
宦情吟思兩如何咫尺婁江不我過呉下土風良¶不
惡春來花雨喜無多三農飽喫田間飯諸將猶揮馬上
戈州縣勞人宜莫厭要令襦袴有新歌
　　　寄贈費伯謙
愛爾青年二十餘無心富貴獨耽書楊花雪落滄洲静
<pb:KR4d0561_WYG_003-48a>
艾納煙銷白屋虚門外自馳金騕褭案頭長對玉蟾蜍
别來吟得詩多少好寄江村慰索居
　　　簡趙執中
谿鳥忘機與結盟鄰雞解語共談經簾前花落胭脂雪
樓外山開翡翠屏無事干人腰嬾折多情于我眼偏青
于今同飲長洲水只隔煙波望德星
　　　過悅堂長老看沈香小山適見楊鐵崖所題畵
　　　像堂堂之容令人起敬因作此以贈
<pb:KR4d0561_WYG_003-48b>
阿師僧中之白眉身長九尺聃耳垂金爛袈裟舊御賜
鐵笛道人新賦詩貝葉手繙諸般若沈香誰琢小須彌
不知門外春深淺花雨繽紛二六時
　　　題恒上人清流堂
悠悠黄天蕩菀彼祗樹林水流過堂下一帶清且深要
之源頭活澄徹無古今山僧作觀想亦以明其心停雲
共徘徊游魚自浮沈三伏不知暑爽氣生綠隂水華晚
色凈風柳孤蟬吟嗟哉五濁世干戈如沸鬵客來且忘
<pb:KR4d0561_WYG_003-49a>
言滄洲濯塵襟
　　　懐道傳上人
海上誰知己僧中有此郎借人三畆宅留我百花莊故
里煙塵暗窮居歲月長釡鍾時振乏燈火夜分光書摘
金根誤詩囊夢草香溪山皆杖屨花竹共壺觴每念馮
唐老能容阮籍狂五年同信宿十口賴歡康辟榖終無
術飄蓬又遠方世情多可笑交誼獨難忘南國黄梅雨
西林綠樹涼思君重迴首湖水隔微茫
<pb:KR4d0561_WYG_003-49b>
　　　懐滄海上人
床頭不問有金無客到山中酒必沽愛我生來心似鐵
逢人為道唾成珠㝷梅幾處同舟去對月常時折簡呼
别後合塘春水暖柳隂誰與看飛鳬
　　　又自述并簡滄海
齋居頗喜俗塵無坐看諸公玉盡沽滿地楊花風捲雪
一池荷葉雨跳珠借書日與兒曹讀鄰酒時令老僕呼
山上有山曽有約何時雙履作飛鳬
<pb:KR4d0561_WYG_003-50a>
　　　和徐伯樞初還膠山作(無錫元度子/)
昔年歌舞送觥船每日登臨對乳泉麥秀故基今雊雉
花飛南國又啼鵑官軍尚蹀邊城血田舎初生竈突煙
只恐歸耘歸未得徴車將到白雲邊
　　　次韻贈徐仲剛兄弟
難弟難兄思不羣風流絶似太中君對床夜聴山中雨
避世春耕隴上雲四株松樹青隂合一帶溪流野色分
老我劍心猶未死尚攜長鋏客田文
<pb:KR4d0561_WYG_003-50b>
　　　次韻贈慶德謙監州
彷彿桃源古洞天幽香兩岸鬬嬋娟煙波鷗作忘機友
風柳蟬如脫骨仙田父相過終日醉畦蔬小摘四時鮮
棄官溧水歸來早贏得閑情樂酒邊
　　　還珠詞寄顧仲瑛(并序/)
　　余以玉山隱君避地居欈李猶合浦之珠徙而去
　　焉今謝杭州當路于吳而州縣更化猶合浦之有
　　孟甞也人而珠者可不還乎因作合浦還珠詞寄
<pb:KR4d0561_WYG_003-51a>
　　君以致招要之意其詞曰
嗟爾珠生合浦川澤見光輝采珠人似雨孟甞不來兮
珠亦良苦鮫泪竭魚目瞽
　　　二
嗟爾珠去合浦川澤失光輝龍嗔獻珠女孟甞下車兮
魚鼈率舞象罔除吏商阻
　　　三
嗟爾珠還合浦川媚仍含輝潜居水仙府孟甞愛物兮
<pb:KR4d0561_WYG_003-51b>
物無違迕明月出夜光吐
　　　代簡錢夢弼
六年十見堠山雲愛客情多最憶君社酒每傾鸚鵡盞
燕姬屢舞石榴裠漁郎一去仙源隔鷰子重來舊宅焚
别墅于今鄰錫谷煑茶還許石泉分
　　　絶句
屈原投江死揚雄投閣生一時生死計千古是非心
　　　夏五雜書
<pb:KR4d0561_WYG_003-52a>
使者乗槎海上來藩臣迎詔府中開半年赤地無纎雨
此日青天忽殷雷鵷鷺聨班齊喜舞梟鴟脫網莫驚猜
征西諸將櫜弓矢應受淮夷納欵囘
　　　二
遠客相過說帝都黄金如土米如珠内園人歇催花鼓
市肆塵生賣酒罏河北功臣稱李郭江南租稅賴蘇湖
明朝漕運開洋去(原闕/)
　　　三
<pb:KR4d0561_WYG_003-52b>
賨布初來價倍高吳鹽重𣙜令如毛淡烹蓴菜羮無豉
倒看天吳褐有濤風起秣陵號虎兕天連青海縱鯨鼇
長洲茂苑吳山好自媿多憂兩目蒿
　　　四
綠髪年來忽已皤尊前不樂復如何直如柳惠猶三黜
醒似靈均漫九歌無數烏鴉爭晚樹一雙白鳥浴晴波
相逢莫厭滄洲静要路從前覆轍多
　　　雲文閣為鄒伯常賦
<pb:KR4d0561_WYG_003-53a>
光範門前人似蟻君獨幽棲徴不起西窓拄笏看青山
東閣垂簾熱沈水非煙非霧非霞氛欲斷復續何氤氲
若有龍眠博山底海嶽清氣嘘成文梨花夢醒春無跡
一縷猶縈靈壁石白衣蒼狗從變改明月當風自虚寂
可憐權門銅臭兒臍燈將然恬不知何當招之入爾室
三熏三沐論我詩
　　　和徐仲剛歸田
山下室環堵門前柳數株青秧移畎畆白水似陂湖避
<pb:KR4d0561_WYG_003-53b>
世方躬稼傳家本業儒十年躋仕路兩浙走危途熟路
歸來馬高林返哺烏煙塵雖未息風月不虚孤松葉燒
茶竈花枝挂酒壺拂塵梭鹿尾席地草龍須鳥雀窺窓
隙漁樵來坐隅家居聊放適世路甚﨑嶇池水魚堪養
庭階草不誅眼前能自足身外更何需病鶴開籠放飢
猿擲果呼看雲添逸興對月了詩逋田父邀皆去村童
醉或扶不嫌鄉俗陋敢學古人迂西堠良田熟東膠小
徑紆泉香雲骨髓花瑩雪肌膚犬吠溪雲出牛歸田野
<pb:KR4d0561_WYG_003-54a>
晡幽居東近海何必更乗桴
　　　寄寗伯讓州倅次仲剛韻
籠鶴乗軒笑衞公歸來高臥北窓風忘機鷗鷺相依乆
滿眼湖山與畵同洗馬池邊楊柳綠釣魚亭下藕花紅
自知大器成須晚不與時人校近功
　　　次韻寄斷雲法師
嵯峩塔廟厭長橋東望扶桑路不遥聴法龍來雲滿室
傳衣人立雪齊腰階前祇樹黄金地石上菖蒲碧玉苖
<pb:KR4d0561_WYG_003-54b>
猶記昔年相見日為師吹徹伍員簫
　　　和沈啟之席上詠梅絶句
把酒花前歌竹枝看花不覺舉杯遲春來結得黄金子
還有調羮鼎鼐時
　　　弔顧將軍墓(并序/)
　　顧榮字彦先晉散騎常侍贈驃騎將軍開府儀同
　　三司諡元公其勲業詳見晉史余甞慕其為人今
　　客吳門適近其墓在黄天蕩南地方二三里土人
<pb:KR4d0561_WYG_003-55a>
　　直以顧榮墓名之予因徃弔焉
白髪吳儂說姓名將軍墓近闔閭城徴車入洛稱三俊
割炙知人得再生江月似留麾扇影松風猶作鼓琴聲
停舟一酹蘋花渚野鶴雙飛躑躅鳴
　　　寄徐頥齋先生
憶昨天恩頻賜帛數年國步政多艱莫嫌旅舎纔容膝
喜有丹砂可駐顔進乳吳姬香玉暖弄雛萊子綵衣斑
故園松菊知誰主又見秋風燕子還
<pb:KR4d0561_WYG_003-55b>
　　　九日
為客東吳年復年吳霜飛上髩毛邊青山滿眼暗如霧
白雁一聲哀徹天細看茱萸占老健忽聞桃杏作春妍
鄰翁將謂花呈瑞邀我題詩展盛筵
　　　送陳希𤣥入道
海上蓬萊知有無林泉佳趣即仙都三朝鶴繞燒香几
九轉龍蟠煑汞罏滿地白雲山館静隔溪紅樹水村孤
敲門莫厭相過客要覔丹書古篆符
<pb:KR4d0561_WYG_003-56a>
　　　題梅竹水仙圖
羅浮美人倚修竹凌波仙子適相逢春風桃李自塵土
不涴歲寒氷雪容
　　　代簡淨慈寺顔悅堂長老
南屏樓閣照西湖四面雲山列畵圖丞相頻來談般若
老禪端坐結跏趺長廊百五僧猶在古井㝷常水不枯
獨有門前楊柳樹春風得似舊時無
　　　代簡倪雲林
<pb:KR4d0561_WYG_003-56b>
江水西頭繋客槎漁莊遥望隔鷗沙枕書門掩三竿日
題畵毫飛五色霞杯斝椒香仍臈味階庭蘭茁又春華
雪晴我欲㝷梅去尚待東家借鹿車
　　　次韻陳惟寅懷古
幽㝷度香徑遐思倚琴臺烏喙甞膽日雉妖捧心來春
風煽天艶滅國輕于埃
　　　二
慿高望海湖白馬還來無一杯弔忠魂江風為號呼悲
<pb:KR4d0561_WYG_003-57a>
哉抉眼地愁煙暗苔蕪
　　　三
奕奕讓王宫遥遥延陵墓吳儂奉烝甞春秋幾霜露胡
為後之人無復繼高步
　　右姑蘇
　　　四
寶鼎移炎祚降王赴幽都遂令虎林人得免馬邑屠獨
憐金盌出啼殺稽山烏
<pb:KR4d0561_WYG_003-57b>
　　　五
輦路土花碧金門苾芻闗浮海兩龍馬一去不復還空
遺温室樹過客猶高攀
　　　六
我來銅駝巷葛嶺重行行相逢話師相皆云誤蒼生遺
臭千萬年沙堤湖上横
　　右錢唐
　　　烈婦歌(并序/)
<pb:KR4d0561_WYG_003-58a>
　　烈婦姓周氏蘇州太倉人至正丙申其父以兵帥
　　貪虐隂結壯士數輩將殺之謀泄舉家被戮帥之
　　子悅婦少艾誘為妻不從痛罵而死今鄉人義而
　　哀之構祠立碑亷夫楊先生為記其事且屬江西
　　陳季子索詩以著其事
陳君手持烈婦碑勸我為作烈婦歌人生自古孰無死
烈婦之死名不磨本是東滄小家女粉黛不施眉自嫵
父母憐惜忍違離納婿于家半年許阿爺從軍氣頗麄
<pb:KR4d0561_WYG_003-58b>
欲殺不義奔京都手持芒刃機不宻身落禍坑家乃屠
繡衣郎君元帥子少年絶愛傾城美願言攜手與同歸
即免梟首尸諸市郎君滿屋堆黄金安知難買烈婦心
耳邊言逐飄風過腹内寃含滄海深罵聲不絶郎君怒
馬上揮刀斫頭去雙鸞羞覩青銅鏡全家甘赴黄泉路
娟娟肌體嬌如雪烈烈肝腸堅似鐵一團寃血注婁江
至今流水聲嗚咽男兒讀書峩冠巾偷生或忍忘君親
奴顔婢膝曳朱紫得不媿此裙釵人嗚呼得不媿此裙
<pb:KR4d0561_WYG_003-59a>
釵人
　　　贈馮縣丞
野夫東郭帶經鋤田畯相逢為下車百里雷鳴元夕後
一犁雨足五更初行庖只飲長洲水署筆頻鈔種樹書
獨奈賦蛇除未得逢人蹙額問何如
　　　二
九土荆榛七八年吳儂挽粟上青天秋風杼柚黄茅屋
春雨犁鉏白水田農畆要令無佩犢琴堂政頼佐鳴絃
<pb:KR4d0561_WYG_003-59b>
停車為說(闕/)　意(闕/)　斜陽野樹邊
　　　題墨竹
吾聞雪堂老仙之愛竹到處敲門看漪緑為誰寫此秋
一枝葉葉風生清可掬恍如坐我此君軒與君相對淡
忘言焚蘭金鴨綴鳯髓我思古人欲遘止
　　　盧知州宜興秩滿以避亂乆寓無錫視同故鄉
　　　今知崑山必有懷二州風物之美贈詩言情并
　　　致頌禱
<pb:KR4d0561_WYG_003-60a>
我思陽羡茶初生如粟粒州人歳入貢雷霆未驚蟄天
荒地老經幾年春歸又聞啼杜鵑山中靈草化荆棘白
蛇何處藏蜿蜒玉川先生一尺鐵欲刳妖蟇救明月丹
霄路㫁肝腸熱還憶茶甌飲氷雪
　　　二
我思惠山泉長流無古今瓶罌走千里煮茗清人心向
來烈火炎錫谷神焦鬼爛勢莫撲池邊墮石亦灰飛此
水泠泠瀉寒玉高人飲泉五六年一襟清氣清於泉好
<pb:KR4d0561_WYG_003-60b>
為吳儂洗煩熱乗風歸報蓬壺仙
　　　可笑
　　崑山州奉省府之命例試在學儒人以余為第三
　　名故有是作
可笑秋娘已白頭也隨年少上秦樓舞腰强學春風柳
不及春風柳様柔
　　　送慶德謙知州漕運之京師兼簡陳子山學士
十三萬斛葑田珠一帆南風到直沽天上䕫龍應為喜
<pb:KR4d0561_WYG_003-61a>
海中鮫鰐近來無江湖乆臥頭垂白雨露重霑紱已朱
寄語玉堂陳學士楚狂憔悴客東吳
　　　顧仲瑛避地嘉興幾二年聞囘崑山徃見不遇
　　　作詩寄之末篇兼簡西白老
細雨清明節扁舟過玉山傳書元有誤飛舄竟無還芳
草萋萋碧落花㸃㸃斑題名牆外竹黄鳥正間闗
　　　二
客來常問訊書去半沈浮兩度黄梅雨相思白髪秋樵
<pb:KR4d0561_WYG_003-61b>
蘇今短笠山水古長洲寄與天寧老龜巢賦咏不
　　　麥飯歌和徐主簿韻
太倉陳陳歲仍熟田舎嗷嗷食無粟朝來飯甑麥新炊
一穗新煙出茅屋磨旋日月吐霏屑湯湧波濤跳碎玉
耕蓑樵笠隴頭歸急雨森如瀉銀竹妻孥笑語同一飽
且免飢雷鳴此腹安知列鼎五侯家日食萬錢猶未足
　　　和陸宗望韻贈夏師魯
百斛葡萄賸有餘一官不換只閑居窓含雲氣虞山近
<pb:KR4d0561_WYG_003-62a>
門掩秋聲栗樹疎鴻雁去來知幾度雞蟲得失竟何如
丈夫高蓋非無日聊遣閑情賦子虚
　　　寄袁仲長
古人心事古冠裳近代伊誰有比方杜甫苦吟頭戴笠
管寧危坐膝穿牀秋風落葉多如雨老圃黄花獨傲霜
我亦卜鄰依歲晚讀書東壁借餘光
　　　謝徐伯樞兄弟膠山下墓田
東膠山有牛眠地西堠村連走馬塘乞與一坏藏白骨
<pb:KR4d0561_WYG_003-62b>
待看殘夢熟黄粱梅花杏樹堪懸劍竇乳寒泉可薦觴
從此便令童荷鍤諸君賢似古桐鄉
　　　送費伯謙之吳郡侍親
若翁清約似無官宜爾儒衣不厭寒燈火十年勲業在
湖山千古畵圖看氷池魚躍共調膳雪屋雞鳴起問安
他日過庭煩寄語别來頭白卧江干
　　　崑山陳伯康築亭山巔楊邊梅過之題曰玉山
　　　高處且為賦詩命郭羲仲劉景儀及予和之
<pb:KR4d0561_WYG_003-63a>
神仙中人鐵笛老愛爾玉山雙眼青玉山高處挂手板
鐵笛醉時圍肉屏天生丹穴鳯為石東望黒洋鯤出溟
人傑地靈風物美絶勝西蜀子雲亭
　　　鉛上人席上作
有客有客龜巢翁鬚髯如雪氣如虹權門要路脚不到
寧與山僧野老長游從鉛公喜不縛禪律百榼沽來作
生日雪花似亦為人喜庭舞婆娑俄入室酒邊笑殺東
家兒㯽榔不與劉穆之㝷常有客謝無酒有時對酒還
<pb:KR4d0561_WYG_003-63b>
攅眉人生能得幾初度且無長繩繋烏兎癡兒夢夢真
可嗤不識盈虚元有數君不見黄頭郎到頭餓死錢堆
傍何如眼前有酒且為樂毋令愁結九廻腸
　　　婁曲書堂(為殷君叙作/)
汨彼婁水東連于海爰有幽貞居婁之滙蜑舟岸泊婁
人紛拏幽貞有子劬書厥家晨雞既鳴灑掃室堂羞我
甘輭閱我縹緗我經我史如耕如桑我服劬勞罔敢怠
荒黍稌有田魚亦有梁味道之腴游藝之塲曰父與子
<pb:KR4d0561_WYG_003-64a>
欣欣樂康其樂維何匪人伊天憧憧徃來誰其語旃
　　　遣愁
偶覽青銅鏡方驚白雪髭如何不飲酒猶自苦吟詩面
作鞾紋皺腰間帶孔移獨存方寸鐵剛似少年時
　　　二
茅屋瀕湖住蕪菁借地栽一秋常苦雨十月屢聞雷岸
草青青出牆花灼灼開掃除蠅蚋跡還有北風來
　　　和危太樸參政韻送慶德謙治中
<pb:KR4d0561_WYG_003-64b>
徐驅百騎稳如船雨露新承下九天當道故人多汲引
大參佳句獨流傳數年華髪風塵裡一㸃丹心日月邊
老驥只今方展足蜚聲當不愧前賢
　　　留别知隱愚長老蘇昌齡先生
淞江太湖春水生湖邊白鷗㝷舊盟遠公沽酒壯行色
坡老題詩慰别情燕子日長書屋静落花風颺釣絲輕
相過不負青山約一櫂夷猶兩日程
　　　徐伯樞和韻送行予復答之
<pb:KR4d0561_WYG_003-65a>
主人送客呼麯生膠山卜居仍有盟綈袍戀戀感君意
去國遲遲知我情敎子正須熊膽苦看花應喜馬蹄輕
老夫把釣扶桑下目送鵬摶九萬程
　　　挽雍逸處士
孝友人無間詩書子更賢十年遭世亂三樂得天全處
士星今隕虚堂月自圓客來懸榻在老泪為澘然
　　　寄謝雙楊沈仲庸并簡同席諸友
一林修竹映滄洲百榼葡萄泛玉舟送客留髠成大醉
<pb:KR4d0561_WYG_003-65b>
憐君小阮與同遊舊家燕子飛華屋滿地龍孫著錦裘
絶似蘭亭修禊日坐中賔客總風流
　　　朱明道等九人和前韻見貽各答一首并自述
　　　一首
新居風景似麟洲我亦頻來繫客舟山列畵屏朱果熟
湖開青鏡錦鱗遊疎狂不厭高陽侣彫敝應憐季子裘
有酒正須開笑口黄河今復見清流
　　右贈朱志道
<pb:KR4d0561_WYG_003-66a>
　　　二
先月軒前杜若洲抱琴童子釣魚舟蝸牛有國方交戰
鷗鳥忘機且共遊戲綵諸孫頭峙玉瀕湖二頃足莵裘
吟餘不接紅塵事洗耳無勞枕碧流
　　右贈明道
　　　三
楊柳飛花雪滿洲水邊亭子小如舟四時花月供談笑
千古湖山可釣遊有客即呼鸚鵡盞無衣還贈鷫鸘裘
<pb:KR4d0561_WYG_003-66b>
試聽月旦評鄉里倜儻今為第一流
　　右贈原道
　　　四
清江濯足坐中洲自喜身如不繫舟槐國功名¶前日夢
玉京辜負少年遊每邀田父同雞黍已<md:KR4d0561_SBCK_003-44a>¶學山人製鹿裘
醉後劇談今古事面如頳玉語¶如流¶
　　右贈趙善良
　　¶　五
<pb:KR4d0561_WYG_003-67a>
晚涼池館藕花洲郎罷呼郎放綵舟老膝尚容¶文度坐
佳賔多與阿戎遊長腰米飯猶珍饌五¶色萊衣勝綺裘
莫笑東家人誶語由來涇渭不¶同流¶
　　右贈華子¶强父子
　　　六
愛君楓落吳江句有客相投放剡舟滿眼雞蟲<md:KR4d0561_SBCK_003-44b>¶從得失
忘形鵬鷃共遨遊秋來江上鱸堪鮓歳¶晚山中貉可裘
如此幽居良不惡比鄰况復有¶詩流
<pb:KR4d0561_WYG_003-67b>
　　右答盛彦英¶
　　　七
鍊得身形癯似鶴江潮杯渡㨗于舟湖邊舊宅¶適歸隱
吳下諸山今卧遊學道已知磚作鏡工¶詩更悟冶為裘
曺劉沈謝何零落風月平分支¶遁流¶
　　右答惠上人<md:KR4d0561_SBCK_003-45a>¶　　　八
老夫衰嬾慙無學年少才華羡李舟好覔靈槎¶天上去
<pb:KR4d0561_WYG_003-68a>
莫攀仙桂月中遊踞床我欲來吹笛換¶酒君當為解裘
最喜今年秋至早涼生六月火¶西流¶
　　右答¶崔彦麟
　　　九
少年學士俱瀛洲老夫浮家惟葉舟每憐古調¶少人聴
幸得新知如舊遊四海風塵桃竹杖十¶年霜雪木綿裘
爾來同飲太湖水(闕/)
　　右自述
<pb:KR4d0561_WYG_003-68b>
　<md:KR4d0561_SBCK_003-45b>¶　　過吳江三高祠¶
三高祠前秋水波客來弔古悲且歌季鷹魯望¶桑梓敬
蠡也籩豆理則那生為越人身相越百¶計吞吳吳乃滅
直憂烏喙將無情兎死狗烹肝¶腦裂飄然攜家湖海遊
捧心人與同扁舟越人¶誇功鑄金像于吳孰曰非仇讎
行裝重寶乆彌¶厚清高之風絶何有奉甞堪笑木腸兒
忍覩荒¶臺麋鹿走江風蕭蕭楓葉寒扣舷折我青琅玕¶
靈胥怒挾海潮起殷若雷鳴過雪灘<md:KR4d0561_SBCK_003-46a>¶
<pb:KR4d0561_WYG_003-69a>
　　　寄偰知州兼簡蔡教授¶
使君心似婁江水霜落秋高清復清田野但知¶耕穫喜
閭閻不識呌囂聲背山舘舎雲連屋通¶海漕渠潮入城
公退應㝷蔡文學投壺置酒適¶閑情¶
　　　病中夢徐伯樞戴時中見過既而伯樞惠¶詩次
　　　韻答之¶
病來呼酒當神樓又得牽絲作釣鈎堪笑生為¶窮谷叟
何妨死作醉鄉侯四壁西風茅屋冷一<md:KR4d0561_SBCK_003-46b>¶簾疎雨桂花秋
<pb:KR4d0561_WYG_003-69b>
山童浄掃門前路數日頻迎李¶郭舟¶
　　　中秋日觀朱明道自壽之詩次韻言懷并¶紀讌
　　　集¶
兵戈驅廹十年還此夕珠歌翠舞間出罋葡萄¶杯灎灎
盤鈴傀儡錦斑斑達人不惜千金費浮¶世能逢幾日閑
月裡嫦娥應笑我也將華髪對¶嬌鬟¶
　　　追和侯良齋秋懷<md:KR4d0561_SBCK_003-47a>¶寸絲欲補袞龍衣歲月蹉跎素願違身老江湖¶心未已
<pb:KR4d0561_WYG_003-70a>
夢遊京洛覺還非蕭蕭木落青山瘦浩¶浩西風白鴈飛
慚愧太湖清似鏡照人雙髩短¶垂絲¶
　　　二
出入都無騎從隨杖藜於我頗相宜詩成每得¶江山助
酒病還將麯糵醫杜甫眼前茅屋在陶¶潜心事菊花知
朝來兩袖西風泪遥為鄉人灑¶肉籬¶
　　　三
世事無涯生有涯逍遥誰得似南華龜巢近傍<md:KR4d0561_SBCK_003-47b>¶三江水
<pb:KR4d0561_WYG_003-70b>
鷗侣平分半席沙稚子學書収柿葉老妻¶添絮采蘆花
客來且共藜床坐莫說金張許史¶家¶
　　　四
垂蘿曲磴絶攀縁挑酒笻枝不挂錢白石路傍¶如虎踞
青松澗底作龍眠一杯且咏重陽日二¶頃何須負郭田
風景不殊陵谷異丹心雪髪兩¶堪憐¶
　　　六柳庒爲沈太守作¶
彭澤五株柳清風千載餘顧予心乃心修名難<md:KR4d0561_SBCK_003-48a>¶與俱所
<pb:KR4d0561_WYG_003-71a>
以樹六柳于焉結吾廬門前有流水樹¶下堪釣魚我柳
已成隂豈不懐歸歟人生一趨¶舎世事紛萬殊善學柳
下惠風雨慎守居繼跡¶子陶子亦曰姑徐徐誰其知此
心南山黙如愚¶
　　　九月八日朱原道席上作¶
主人預晏重陽客我老重逢癸夘年醉把黄花¶簪席㡌
笑攜紅袖棹觥船洞庭山色軒窓外震¶澤波光几席邊
不用登臨勞騎從恍如蓬島¶醉羣仙<md:KR4d0561_SBCK_003-48b>¶
<pb:KR4d0561_WYG_003-71b>
　　　為吳中行題畵¶
老樹骨立偃蹇秋山氣勢崔嵬閑却一江風月¶扁舟罷
釣歸來¶
　　　次韻答珏仲瑛¶
客僧留客古禪宫湯若爐熏對菊叢佛法不隨¶塵世變
鄉心猶與故人同一林紅樹含疎雨半¶壁青天截斷虹
早晚相㝷東海上扁舟相趁落¶花風¶
　　　題春江獨釣圖<md:KR4d0561_SBCK_003-49a>¶
<pb:KR4d0561_WYG_003-72a>
江碧山青雨過時輕煙漠漠樹離離白頭吕望¶鷹揚去
獨釣滄洲是阿誰¶
　　　過崑山王御史墓
　　宋御史王褒字彦先登宣和進士第紹興初上¶<<疏
　　論十弊切中時病後告老居崑山逸¶野堂所著有
　　春秋集傳等書行于世墓在州南乆廢之餘賴知
　　州偰公復之友人殷孝章以其事索詩故有是作¶<
先生逸野堂何在仰止崑山有所思麟史立言¶三傳外
<pb:KR4d0561_WYG_003-72b>
廌冠遺直中興時一坏難汚孤忠骨十¶弊猶存蹇諤辭
過客下車翁仲立共看重樹墓¶前碑<md:KR4d0561_SBCK_003-49b>¶　　　簡金君玉¶
峩峩洞庭山宛在水中央山風西北來微帶橘¶柚香吾
有山中居一别今十霜題橘宜有書鴻¶雁日南翔老懷
多感嘅煙火生肺腸作詩報¶君知湖山迥相望¶
　　　聞杜玉泉臥疾以詩代簡¶
聞君臥讀床頭易世事更新恐未知一國山林¶包錦繡
<pb:KR4d0561_WYG_003-73a>
五湖煙水照旌旗天寒日暮人相憶冬¶至陽生歲又稀
江柳鵝黄春草綠幽㝷當不負<md:KR4d0561_SBCK_003-50a>¶前期¶
　　　次韻沈啟之宴飲¶
柏酒春三日梅花信有風赴君雞黍約醉我鹿¶皮翁凍
雪山頭白晴雲海上紅天高不可問吾¶道未應窮¶
　　　贈慶别駕¶
台州别駕不之官煙水孤村共歲寒偶有濁醪¶留晚酌
旋挑生菜簇春盤三年鄰里通家好四¶海兵戈行路難
<pb:KR4d0561_WYG_003-73b>
且喜門前金色柳東風堪作畵<md:KR4d0561_SBCK_003-50b>¶圖看¶
　　　送人妾為尼¶
燕子樓中别綺疏象王宫裡學真如秋波獨注¶蓮花漏
春笋頻翻貝葉書十二雲峰無復夢三¶千沙界本來虚
散花天女長圍繞觀色觀空樂¶有餘¶
　　　路義道見訪示詩言懐予次一首¶
書畵船來城郭外客窓春作雨隂中一違談笑¶經年乆
又得壺觴此日同江水照人清似鏡山<md:KR4d0561_SBCK_003-51a>¶頭戴雪白如翁
<pb:KR4d0561_WYG_003-74a>
新詩屬和題青竹几杖相隨許¶阿戎¶
　　　次鄭起南縣丞出郊¶
出郭問農事哦詩思不羣犁鉏江上雨桑麥隴¶頭雲馴
雉行相逐雄鳩語更聞野翁相勞苦飛¶蓋倚晴曛¶
　　　上元夜賦雪¶
此夕何夕風作威急雪打我白板扉大如鵠鶴¶小鷗鷺
乗風作陣横空飛老夫起坐驚且喜窓<md:KR4d0561_SBCK_003-51b>¶隙壁罅皆珠璣
鄰家兒女時未寢看與燈月爭¶光輝夜深人静燈燭滅
<pb:KR4d0561_WYG_003-74b>
宻掩姮娥爛銀闕恍如¶太極未分時混沌之天無日月
須臾忽聴簷竹¶折驚動老夫方寸鐵直憂壓倒湖上山
連我龜¶巢化魚鱉老龜縮頸牛衣中夜長如歲心忡忡¶
鄰雞三號催曉發燭龍飛出扶桑東口銜火¶珠光燄紅
萬國一照春融融客懐愁與雪俱釋¶青山依舊撐虚空¶
　　　吳門訪路義道和古詩<md:KR4d0561_SBCK_003-52a>¶客來上元夜筠軒照晴雪對雪飲流霞敲氷煑¶團月誦
君詩數篇忘我衣百結一笑看梅花餘¶事不復說
<pb:KR4d0561_WYG_003-75a>
　　　二¶
新年到城市憂思喜一雪復覩漢官儀仍書王¶正月蘇
州古名郡刺史得元結老我愚溪愚無¶勞捕蛇說¶
　　　贈楊君濟縣丞¶
我思崑山鉏白雲高軒訪我麋鹿羣我今長洲<md:KR4d0561_SBCK_003-52b>¶釣明月
君適過此寂寞濵感君相知式相好與¶君談笑開懐抱
坐分半席白鷗沙滿目青山浄¶如掃社公雨晴風作惡
村北村南杏花落勸¶農來徃杏花村雞犬不驚田舎樂
<pb:KR4d0561_WYG_003-75b>
君歸哦松坐¶松隂我舟更入菰蒲深釣鉤無餌勿語人
但說¶煙波無處㝷¶
　　　寄蕭舜卿兼簡虎邱寧居中長老時蕭年¶八十
　　　三矣¶
愛爾林居虎邱寺劍池磐石好林泉一門父子<md:KR4d0561_SBCK_003-53a>¶頭如雪
十載兵戈命在天故國青山還歴歴春¶風芳草自芊芊
生公㑹有招賢意我亦來從種¶自蓮¶
　　　達至善自錢唐過訪㑹徐伯樞昆仲諸友¶小酌
<pb:KR4d0561_WYG_003-76a>
　　　以杜少陵春日鶯啼修竹裡句分韻得¶日字¶
兼旬苦隂雨隂蘚青入室良朋遠方來一笑百¶憂失闊
别十載餘艱虞能盡述喜聞戎馬間猶¶得用儒術間闗
脫虎口壮志曽不屈歸來西湖<md:KR4d0561_SBCK_003-53b>¶上飲水獨食蜜中吳舊
新知生存百無一龜巢¶酒盈樽聊以永今日兩兒聆言
話諸孫亦繞膝¶殷勤問生理為我長太息干戈紛滿眼
世事暗¶如漆願言慎所之終焉保貞吉¶
　　　雪舟詩為王照磨作
<pb:KR4d0561_WYG_003-76b>
雪中傲兀乗孤舟千載復見王子猷吾知君欲¶記高興
君聴我言當㸃頭男兒胸中有兵甲筆¶底聽滔水三峽
正須擊檝誓中流雪外蓬婆爭¶蹴踏長驅夜入懸瓠城
指揮鵞鴨混軍聲生擒<md:KR4d0561_SBCK_003-54a>¶逆䜿取金印江海却㝷鷗鷺盟¶
　　　和沈啟之早春書懐¶
水光山色浄無塵滿眼東風景物新繭栗犢眠¶芳草地
木蘭船繫緑楊津莫嫌頭上鬔鬆雪且¶盡杯中㶑灎春
鶴自乗軒鳥自好滄洲鷗鷺與¶情親
<pb:KR4d0561_WYG_003-77a>
　　　簡錢仁山¶
一榻青苔對雪五湖春水流澌欲遣長鬚覔酒¶同拈秃
筆題詩<md:KR4d0561_SBCK_003-54b>¶　　　二月七日和徐伯樞排悶¶
人生百年能幾何有酒快酌金叵羅已看蓬髩¶㸃蒼雪
莫待桑田變白波東風花外鵲聲喜落¶日城頭烏尾訛
君詩到手客在座擊節聴我玲¶瓏歌¶
　　　伯樞以啟之韻作詩見贈復答一首
<pb:KR4d0561_WYG_003-77b>
蕭齋孤坐席凝塵喜得君詩字字新四海交遊¶期管鮑
一家兄弟比椿津多情燕子重來日絶¶色桃花不負春
媿我少年書劍在白頭無復報<md:KR4d0561_SBCK_003-55a>¶君親¶
　　　贈星術王逵夫¶
虞廷命官非不多歴象必先羲曁和羲和去¶今數千載
名與列宿俱嵯峨先生本學羲和氏聊¶爾談星隱吳市
二十八宿緯五星上繫天時下¶人事先生為人推吉㐫
一天星斗羅心胷河圖¶洛書造化窟妙理貫徹精靈通
<pb:KR4d0561_WYG_003-78a>
齋居垂簾坐終¶日金鴨焚蘭煙霧碧客車載酒來問情
先生舌¶端飛霹靂每將忠孝語臣子不惜忠言逆人耳<md:KR4d0561_SBCK_003-55b>¶天降灾祥本在人人能轉移天亦喜君不見宋君¶三善
言熒惑退三舎天人果相孚大咎亦可謝¶又不見韓退
之命在斗牛身坐箕遭讒受謗能¶自知怡然高咏三星
詩吾儕此理或未析請從¶先生考星歴¶
　　　和郜彦清州判暮春寓僧舎¶
治最功成解印歸春風綠髪未應稀如何拄笏¶禪床下
<pb:KR4d0561_WYG_003-78b>
閑看孤雲倦鳥飛¶
　　　二
沈水香消午篆煙僧房聊借石床眠多羅樹上<md:KR4d0561_SBCK_003-56a>¶頻伽語
絶勝天津聴杜鵑¶
　　　三
篋藏緗帙沁雲香手閱金經掩竹房門外不知¶春早晚
綠隂滿地日初長¶
　　　雨中寄友¶人
<pb:KR4d0561_WYG_003-79a>
春風冷凄凄煙雨晝暝暝相望隔重湖幽事頗¶闗情賴
有小吳牋可以寫心聲心聲寫難盡况¶無雁南征出門
泥没膝恨不生羽翎隔窓兩黄¶鳥花間語嚶嚶頺然枕
書卧一榻莓苔青<md:KR4d0561_SBCK_003-56b>¶　
　
　
　
<pb:KR4d0561_WYG_003-79b>
　
　
　<md:KR4d0561_SBCK_003-57a>¶　<md:KR4d0561_SBCK_004-1a>¶　
　
　
　龜巢稿巻三

<pb:KR4d0561_WYG_004-1a>
欽定四¶庫全書
　龜巢稿巻四　　　　　　元　謝應芳　撰
　　詩¶
　　　楊縣丞董役開白茅河晝夜勤以詩代¶簡¶
畚挿如雲穿白渠客来喜得問何如行庖只飲¶婁江水
俸米頻供擔石儲人起四更燒爉燭霜¶飛兩袖坐籃輿
殷勤左轄銀缾酒為報功成有¶薦書¶
　　劉旭齋過婁江客舍作詩贈之<md:KR4d0561_SBCK_004-1b>¶
<pb:KR4d0561_WYG_004-1b>
方欲題詩寄草堂逺勞移棹過滄浪十年同飲¶三江水
一笑相㸔兩鬢霜田野無人鴉種麥漕¶渠通海蟹輸芒
憑君莫語悲秋事且復持杯送¶夕陽¶
　　　玉田䘮側室作詩悼之余亦次韵以相其¶哀¶
目斷琹臺日暮雲相如無復見文君最憐機上¶廻文巧
更憶燈前教子勤繡箧熊丸香尚在綺¶牕鸞鏡影初分
江村一月黄梅雨誰為衣篝爇<md:KR4d0561_SBCK_004-2a>¶寳薰¶
　　　五叢涇送玉田徙碧山與龜巢隣居
<pb:KR4d0561_WYG_004-2a>
傾葢雨兩月同客天一方君今挈家去宅我龜¶巢傍為
聞碧山好宛在雲水鄉朝紳多寄寓群¶髦富文章將尋
鷗鷺盟與我同六藏老婦堪夜¶績東壁分餘光客至亦
可留覓酒過短墻巷無¶車馬塵屋有汗竹香籯金與床
笏笑視俱亡羊¶惟存廣文氊讀書坐藜牀閉門樂吾樂
疏食猶¶膏粱清風北忩下懐哉古羲皇<md:KR4d0561_SBCK_004-2b>¶　　　寄鎦景儀先生¶
杏花春雨晴時别蒲栁秋風又颯然笳鼓新城¶嚴警邏
<pb:KR4d0561_WYG_004-2b>
溪山幽館喜安便校書還照青藜火煑¶茗應&KR0445;錫谷泉
近遇故交聞有信逺勞埀問念¶無氊龜巢仍寓黄天蕩
鼃竈今連白水田自分¶犁鋤聊卒歲可堪兵革更飢年
家居食指一百¶廿斗米緡錢八九千𤨏𤨏旅懐言莫盡
知君憐¶我似䕫蚿¶
　　　寄顔悦堂長老及崑山諸友薦嚴<md:KR4d0561_SBCK_004-3a>¶永懐二方丈¶
雙徑歸來舊竹邉林風磵月兩依然崑山特立¶烟塵外
婁水東流渤澥連坐有故人應念我客¶無此老共逃禪
<pb:KR4d0561_WYG_004-3a>
南能北秀煩傳語秋晚相過飲¶菊泉¶
　　　杜子才掾史擕詩見訪次韵¶
白首無機心江鷗最憐我復有新相知時來與¶閒坐一
凉初過雨七月正流火先鞭君已着短¶鍤我方荷壯君
早騫騰先我常轗軻憐君幸如<md:KR4d0561_SBCK_004-3b>¶此数見何不可茒茨湖
上居菱芡水中果後㑹¶期碧山合歡呼白墮更邀詩酒
侣共載書畫舸¶中秋月如晝西溪捩歸柁¶
　　　玉山顧隠君自嘉興荅詩詢僕近况且云¶徑山
<pb:KR4d0561_WYG_004-3b>
　　　禪老亦望一見故復用韻自述簡諸¶故人¶
數椽茅屋一笻枝萬事無心獨愛詩詩債隔年¶償未了
帶圍連月孔頻移呉田積雨生禾耳笠¶澤西風斷桞絲
眼底故知俱契濶抱琹何處覓<md:KR4d0561_SBCK_004-4a>¶鍾期¶
　　　次韵荅戴德隠見贈¶
我生無他長耽書竟成癖鬚眉皆雪霜肝膽如¶鐡石所
頼識前賢頃歩不妄適向來走風塵朝¶不能慮夕行囊
既羞澀家累且繁劇隨身一破¶硯百指全仰食驅馳今
<pb:KR4d0561_WYG_004-4a>
九載未始一日閒豈不¶懐故園松菊怡我顏長蛇及封
豕出沒咫尺間¶逢人問親戚野坐荆屢班不見雁足書
徒眎刀¶頭環遥憐金斗城如望玉門樹憶昔重九時鄉<md:KR4d0561_SBCK_004-4b>¶隣約雞黍黄花香可愛白酒味不薄東家復西¶家相邀
總難却負郭有二頃平居得三樂朋㳺¶結詩社時時共
吟噱溪澗采蘋蘩春秋奉祀禴¶㡬廻乗天風欲跨揚州
鶴那知一顛沛江湖竟¶漂泊移家碧山下家具少于車
幸君適相逢同¶念去國賖聚如水上萍散若風中花或
<pb:KR4d0561_WYG_004-4b>
琹教河¶汾或𤣥授侯芭交情比投漆子弟亦通家詩筒¶
頻往來瞬息經兩稔壯君多志氣將衣買臣錦¶老我忘
功名但就吕公枕三江五湖水共喜魚<md:KR4d0561_SBCK_004-5a>¶不淰茰觴了佳
節藜床甘且寢春日方遲遲秋¶霜俄凛凛好客多釀酒
願作東林沈¶
　　　寄丁彦誠¶
旌旗滿眼各西東君覓桃源我轉蓬兵後即知¶還舊宅
客來曾辱寄詩筒石田種秫梁溪曲茶¶竈分泉錫谷中
<pb:KR4d0561_WYG_004-5a>
最喜西忩山色好青霞不染俗¶塵紅¶
　　　贈沈彦肅典史兼簡王景德¶
空山寒雲白如雪歲晚高軒過巖穴三生石上<md:KR4d0561_SBCK_004-5b>¶拂蒼苔
一笑梅邉有明月牀頭釀得松花酒思¶與故人傾瓦缶
煩君為問王子猷剡舟肯棹同¶來不¶
　　　旭齋歌次鐡笛先生韵¶
旭先生行年七十餘躭書樂且孺白駒過隙莫¶可留欲
把長繩繫烏兔囊無一錢任羞澀腹有¶羣經飽撑拄論
<pb:KR4d0561_WYG_004-5b>
交貴在見肝胆不學時人口相¶煦有時醉吟詩其巧猶
瓦注快若爬背癢十爪¶倩仙嫗昔賢只讀圯上編便遇
君王借前箸先<md:KR4d0561_SBCK_004-6a>¶生豈無策可用草廬未有人三顧青山
白雲古¶畫圖筆牀茶竈今家具居吳十年食破硯硯田¶
幸喜無租稅秋風籬落桑葉隕枯蔓蕭條繫寒¶瓠西伯
何當獵渭濵載取非熊後車去¶
　　　次韵寄題鄒朋夀草堂并簡劉旭齋¶
賓主東南美溪山繞屋廬經鉏百戰後版築十¶年餘木
<pb:KR4d0561_WYG_004-6a>
落西風急忩鳴夜雨疎侁侁二三子燈¶火案頭書¶
　　　荅楊獻可見贈<md:KR4d0561_SBCK_004-6b>¶憶爾梁鴻山下宅園池不減李文饒一朝猛雨¶鶯花去
十載東風燕麥揺客裏相逢聊慰藉樽¶前一笑共歌謡
君歸不負青山約好似淮南早¶見招¶
　　　簡呉江朱志道昆季
去年長至聽塤箎轉眼今年又此時棣鄂喜存兵後樹
梅花早綻雪前枝西山近日無烽火東閣何人共酒巵
<pb:KR4d0561_WYG_004-6b>
兒軰北歸今問訊呉音變楚莫相疑
　　　盛彥英隠居太湖之隂號具區耕叟命僕作詩
　　　以歌詠其樂去
脫屣東華塵躬耕太湖濱桑麻接隣里魚鳥情相親閒
時讀書牛背上安知六國方攻秦東風二月桃花雨布
榖飛來向人語一犁初破隴頭春黄犢出䦨徤如虎羲
農世逺莫可追南山石爛無足悲悲歌笑寗戚夜半猶
未已人間閒是非何用汚牛耳我田已耕春晝閑樵童
<pb:KR4d0561_WYG_004-7a>
隨我㸔青山日暮歸來一壺酒我歌嗚嗚童拍手童拍
手兒飯牛一天星月爛不收重捻鐵笛作三弄七十二
峯俱㸃頭
　　　小至
九年至日悲流落一笑今朝醉醱醅兒子歸來十里外
老妻歡喜兩眉開宻雲藏去黄棉襖輕雪飛來緹室灰
遥念故園歸未得竹籬為我䕶寒梅
　　　臘月
<pb:KR4d0561_WYG_004-7b>
臘月無多日行年六十三浮生空自老往事日多慙南
國山皆赭東郊草未藍蕭條江郭外雲暝雪&KR0436;&KR0436;
　　　懐野舟閒長老兼簡真本元
大地北風寒且嚴香凝丈室晝埀簾庭前栢樹心相契
牕下梅花手可拈出郭鐘聲聞數里穿城塔影見重尖
欲求智永千文帖煩說區區寄口占
　　　古鼎歌(并序/)
　　中呉萬夀寺舊藏古銅鼎其欵識有云王在周康
<pb:KR4d0561_WYG_004-8a>
　　穆宫冊錫寰用作皇考鄭伯姬尊鼎大德中任陽
　　謝氏嘗欲以重寳易之時住持㸃翁師不從後謝
　　氏為構佛殿㸃遂以鼎荅之至正丙申謝遭兵鼎
　　因失去甲辰夏四月愚隠智公乃得於軍人之手
　　耆舊聚觀皆曰我山中舊物也既而出鼎見示且
　　徴予詩以紀之
碧雲師着金伽黎空王殿前龍象隨一夫長跪送古鼎
狀若獻寳波斯兒羣緇來觀集丈室中有老僧前致詞
<pb:KR4d0561_WYG_004-8b>
云是山中舊時物立誦欵識能無遺惟有臣寰紀君賜
用顯厥考鄭伯姬文詞詰屈錯盤誥字體隠伏蟠蛟螭
蒼姬紀錄世屢改不知何代來於斯謝家寳樹易趙璧
巨構賈與秦城齊鼎兮鼎兮什襲去歲踰數紀今來歸
師聞此語重歎息兵火連年炎九域金鐘大鏞棄路旁
總若沉沙銷折㦸珠還合浦獨無恙䕶持信有天龍力
摩挲兩鉉濕煙霧錯落丹砂映金碧濁水摩尼五色兼
出海珊瑚髙一尺嗚呼羲軒之鼎莫可求禹鼎亦已淪
<pb:KR4d0561_WYG_004-9a>
東周世所用者非爾儔或膨豕腹徒飽羞調羮爾無與
覆餗爾不憂歸來兮歸來北山兮菟裘汾隂自有為時
出切莫放光驚斗牛
　　　歲除前一日寓姑蘇與友人卞于珍守歲
姑蘇城外小湖邉寂寞僧房借榻眠詩稿冩成丁夘集
歴頭檢盡甲辰年中原喋血人争地南國啼飢水拍天
起坐夜深如守歲屋山風雪灑寒氊
　　　偕徐伯樞訪王孟翼酌酒論詩經宿而别
<pb:KR4d0561_WYG_004-9b>
舊雨客來今復來溪堂新築栁新栽風生玉麈談詩律
露濕金盤把酒杯淮甸三邉烽火熄呉山千里畫圖開
相如來奏凌雲賦當路疇能薦逸才
　　　劍池送曹廣文赴學士院檢討
峩峩虎邱山湛湛劍池水水深人莫測草生寒不萎世
傳祖龍劍斫斷蒼雲根千古兩絶壁鐵花㸃苔㾗僧厨
轉轆轤隂崖落氷雪臨池人有語響荅出林樾先生屢
幽賞盥沐彈鳴琴木石俱㸃頭魚龍亦知音今居白玉
<pb:KR4d0561_WYG_004-10a>
堂還念青山約羣仙與重逰増輝舊巖穴
　　　雨中懐徐草堂兼述杜掾史求詩之意
亂紅飛盡綠隂稠風雨凉生四月秋且喜三邉清似水
何妨一室小如舟歐虞墨帖時臨寫呉越青山總卧逰
肯為杜陵題老桂難兄應作置書郵
　　　和浦玉田清明日郊行
湖上新堤踏軟沙少年人面映桃花花村風物渾如舊
獨欠青帘賣酒家
<pb:KR4d0561_WYG_004-10b>
　　　二
栁絲裊裊拂蒼波花雨斑斑㸃綠莎寒食清明春又晚
人生不樂復如何
　　　三
笠澤西頭王墓村桃花水沒竹籬根年年春到清明日
兒女郊行栁挿門
　　　四
一幅春雲巧似裁隔湖飛過碧山來野橋小立題詩處
<pb:KR4d0561_WYG_004-11a>
夾竹桃花爛熳開
　　　五
四望青山眼欲花山光都是薄雲遮杖藜徐歩歸來晚
月上東忩恰到家
　　　六
每惜春光去後思春來行樂復何辭放舟莫近呉門去
諸將樓船正出師
　　　夀徐伯樞
<pb:KR4d0561_WYG_004-11b>
碧山湖邉銀杏樹數百人家星散住中有南州高士孫
借屋讀書深閉門豈無香醪甜似蜜好客相過方與喫
朝來爛醉呼不醒蓬矢桑弧挂虚壁皇天有意生男兒
錦繡五藏璚瑰詞亂紅飛去綠隂静菖蒲花發當何時
　　　贈葛天民
吾聞清孝公為君八世祖可憐遭亂離麻鞋走塵土牀
頭無金何處索堂上雙親頭欲白五星躔度書一編江
湖乃作談天客吾嘗閲其書心目俱茫然星辰之高四
<pb:KR4d0561_WYG_004-12a>
萬八千里三百六十五度分周天人生兩間應列宿探
索豈易窮幽𤣥君今自喜得其妙回視筌蹄成一笑萬
象森羅方寸中千尺碧潭寒月照髙談往往驚倒人黄
金捆載歸養親鱸魚斫鱠&KR0325;紫蒓褊&KR1862;五色斑衣新人
家生兒孝養有如此何必鐘鳴鼎食重華茵扁舟過我
三江口留宿龜巢㸔星斗欃槍熒惑總莫論且道酒星
無恙否酒星茍無恙酒禁必早開娯爾白髪親酌彼黄
金罍我生不願萬户侯亦不願識韓荆州但願太平無
<pb:KR4d0561_WYG_004-12b>
事百不憂吾兒賣文君賣術得錢可以沽新篘命呉謳
若翁與我日日眠糟邱
　　　崔宗明掾史請告之錢塘省母將徙居來呉時
　　　太尉丞相張公在分省嘉宗明之行贈錢數十
　　　緡故詩及之
丞相知君念母情金刀錯落贐君行衣冠祖帳三江口
帷幔歸舟㡬日程烏鵲知人先喜信鱸魚入饌試當烹
髙堂若問呉門事王國金湯第一城
<pb:KR4d0561_WYG_004-13a>
　　　和浦玉田咏物
嗟爾五月菊黄花發何早平生傲霜枝乃雜半夏草趨
炎真強顏乆雨竟埀老榴裙炫人眼坤裳為誰好忍負
陶淵明秋風舊懐抱
　　　二
嗟爾六白蟾爬沙出何遲天生一腹皤且有三足竒乖
時人共棄保身自汚池昨午遭磔死同類多可悲月官
老蟇精居髙知不知
<pb:KR4d0561_WYG_004-13b>
　　　寄鮑仲孚提舉
風雨蕭蕭五月凉堦前書帶草應長心傳千古文章印
名重諸公翰墨塲官舍㸔山閒挂笏齋居掃地静焚香
野夫别後遥相憶一榻青苔兩鬢霜
　　　寄陳子章申屠仲權
聽雨聽風半月餘高齋吟嘯興何如雨添泮水芹芽長
風撼帷林杏子踈毛頴功名應立傳杜康交絶豈無書
陽春白雪詞皆妙好寄龜巢慰索居
<pb:KR4d0561_WYG_004-14a>
　　　賀陳子經赴學士院著作
白玉為堂置此身詩書端不負人人生花綵筆絲綸羙
栁絮宫袍雨露新日過八磚趨禁署天開一國用儒紳
呉淞江上漁樵客也為謳歌寂寞濱
　　　寄因本初講主¶
愛爾呉江水西寺門前流水碧于苔松花布地¶金無數
蕉葉繙經紙萬枚講席每留詩客坐浴¶堂曽為國王開
别來雨洗秋容净凉入袈裟亦¶快哉<md:KR4d0561_SBCK_004-7a>¶
<pb:KR4d0561_WYG_004-14b>
　　　寄謝楚芳¶
鄉城一别十五年别時𤣥髪今皤然無聲詩與¶有聲畫
彼此贏得虚名傳君家有子為時出且¶喜讀書兼讀律
絶勝吾兒但筆耕三徑蓬蒿塵¶滿室老夫宿如龜六藏
思君見之羮與墻移家¶同飲太湖水尚期東壁分餘光¶
　　　代簡崔宗明掾史
孤¶坐馳遐想羮墻見若人宫墻今畫省家世舊¶朱輪南
國梅花早北堂萱草春慈顔應有喜過<md:KR4d0561_SBCK_004-7b>¶客總儒紳
<pb:KR4d0561_WYG_004-15a>
　　　二¶
落葉擁柴扉吾兒日暮歸手持毛義檄身著老¶萊衣客
路風塵乆青雲故舊稀何當報一飯不¶遣此心違¶
　　　夀徐主簿¶
昔君濯濯如春栁鞍馬日隨丞相後翩然提劍¶掃蠻煙
欲取黄金印如斗一鞭徑渡浙河東東¶南滿眼旌旗紅
手援赤子出塗炭慈溪草木生<md:KR4d0561_SBCK_004-8a>¶華風長嘯歸旌行復止
濯髪淞江太湖水鱸魚¶蒓菜非不佳總憶家山舊桃李
<pb:KR4d0561_WYG_004-15b>
君今草堂宅東¶郊有田可耕山可樵堂上慈親足甘㫖
相知與¶結桑麻交金門玉堂紫薇省無復回頭㸔畫餅¶
但愛鵞溪秋水清雪色蘆花一千頃豪吟往往¶似謫仙
但不持盃醉花前盃中之物時有禁煑¶茶都費惠山泉
龜巢老翁不浪出逺來為君作¶生日草堂此日題此句
風竹四檐吹&KR1227;篥¶
　　　申仲義録事自杭州來議論慷慨風節可<md:KR4d0561_SBCK_004-8b>¶喜作
　　　此以贈
<pb:KR4d0561_WYG_004-16a>
客來試問錢塘事冠葢都非舊日人尚喜西湖¶堪種栁
不知東海欲揚塵手題王粲登樓賦頭¶戴陶潛漉酒巾
如此江山如此客政須傾倒洞¶庭春¶
　　　和沈啟之立春作¶
何物淮夷學井蛙東風依舊滿天涯春盤薦酒¶盃頻舉
醉筆題詩字半斜無數故人俱契濶一¶雙老眼近昏花
家貧頼有長鑱在坐待青山長<md:KR4d0561_SBCK_004-9a>¶蕨芽¶
　　　徐伯樞仲剛來云鄉僧(闕/)　刺血寫華嚴¶成
<pb:KR4d0561_WYG_004-16b>
　　　好事者為之盛集緇素送經至呉門¶無量
　　　夀庵時有人以兠羅綿化¶佛手觀者異之
　　　贈言盈軸徐伯仲徵余¶詩不已故檃括佛
　　　氏作此貽之¶
吾聞兩足尊化身千百億諸相即非相非空亦¶非色云
何兠羅綿變現佛手出華嚴海無量本¶無塵可拭隻手
挽頺波正頼佛之力譬如水中<md:KR4d0561_SBCK_004-9b>¶月在處照澄碧若以色
見之癡雲暗如漆由來¶標月指具眼當自識
<pb:KR4d0561_WYG_004-17a>
　　　暮春陪周明府過顧將軍祠下碑¶
黄天蕩上將軍樹樹下數家人姓顧行人遥指¶若堂封
往事猶論麾扇渡新祠畫藻煙霧濕古¶木埀羅鬼神䕶
長洲縣令枉髙葢短褐巢翁曵¶雙履海棠正落胭脂雪
山缾為酹金盤露柱頭¶老鶴作人語道旁馴雉隨車駐
呉趨一曲歌未¶了蜀魄數聲春又暮金戈鐵馬尚酣戰
白羽清<md:KR4d0561_SBCK_004-10a>¶風復誰睹㸔碑莫怪客如雲彼君子兮真可慕¶
　　　端午日徐伯卭過寓所以詩見示次韵
<pb:KR4d0561_WYG_004-17b>
南湖風浪惡客至喜且驚連日雨不止明朝隂¶又生划
船海中歸戰鼓江上鳴端陽一盃酒忍¶聽歌霖零¶
　　　簡徐伯卭¶
淮海十年猶亂離清江一曲自棲遲門前纔送¶催租吏
籬下還吟採菊詩世事紛紜何日已襟¶懐瀟灑少人知
卜隣欲近蘆花渚我亦扁舟理<md:KR4d0561_SBCK_004-10b>¶釣絲¶
　　　寄徑山及以中長老¶
重攬凌霄絶頂秋歸來笠澤繫孤舟青山何處¶無黄犢
<pb:KR4d0561_WYG_004-18a>
滄海相知有白鷗六合雲開天蕩蕩百¶川風静水悠悠
試聽漁父滄浪曲江上蘆花亦¶㸃頭¶
　　　夀慶治中¶
日下歸來年復年之官未上浙東船人憐埀老¶身長徤
自喜居閒志益堅好客毎呼隣舍酒教<md:KR4d0561_SBCK_004-11a>¶兒不惜買書錢
試㸔尚父鷹揚日渭水秋風雪¶滿顛¶
　　　次韵寄題碧雲禪老上海縣山居¶
青松種來過屋長松濤六月生秋凉香凝笏室¶静如水
<pb:KR4d0561_WYG_004-18b>
道人觸法俱相忘¶
　　　二
住庵人似南泉老無數青山在屋頭眠鹿堦前¶金布地
西風吹老桂花秋¶
　　　三
門前問話人立雪想象吾家㳺與揚靈禽盡得¶響天樂
老鴈獨憐隨稲粱<md:KR4d0561_SBCK_004-11b>¶　　　四
<pb:KR4d0561_WYG_004-19a>
海上諸峯絶㸃埃浦泉流水碧于苔何當借與¶梅花屋
我亦移家嵗晚來¶
　　　又和律詩¶
笠澤東連海好山青更多逺分苔脯供兼寄草¶菴歌拄
錫僧方去攜琹客又過送迎門不出奈¶爾懶融何¶
　　　寄沈德齋¶
入城每問東林老避地今居巢海頭秋半即嘗¶菰米飯
冬初已著木綿裘青衣擣藥隣鮫室烏<md:KR4d0561_SBCK_004-12a>¶几燒香對蜃樓
<pb:KR4d0561_WYG_004-19b>
我欲移家相近住釣竿煩為覔¶滄洲¶
　　　為源長老贈醫士單子達¶
老我無他伎憐君正妙年父書能盡讀醫術得¶親傳舊
隠荆溪上今居笠澤邉幽蘭紉古佩采¶藥洗春泉鶴守
燒丹室鷗隨載酒船毎聞驅二¶豎近喜活枯禪優鉢微
含笑頻伽喜欲顛却還¶青玉案持去白雲篇髙誼能如
此明時豈舍旃¶政須醫國手為我救顛連<md:KR4d0561_SBCK_004-12b>¶　　　普大雲講主以紈扇畫蘭見惠作詩謝之¶時雲
<pb:KR4d0561_WYG_004-20a>
　　　在呉江普度院講法華經學徒甚¶衆¶
上人遺我白團扇扇上復為蘭傳神足知清興¶迥絶俗
更覺幽馨時襲人猊座講經雙樹下龜¶巢織屨五湖濱
明朝相約㸔山去不怕西風揚¶逺塵¶
　　　寄朱原道昆季¶
太湖三萬六千頃流血水腥江海連㡬處焚舟<md:KR4d0561_SBCK_004-13a>¶成赤壁
有時飛礟落青天雞蟲得失那能問¶鴻雁飛鳴亦可憐
若箇桃源堪共住也須容我¶釣魚船
<pb:KR4d0561_WYG_004-20b>
　　　臘月三日偕俞寛仲過篠涇僧舍䝉舉似¶近日
　　　詩次韻一首¶
故國溪山各逺離倚樓長笛為誰吹相逢上海¶三生石
共惜邉風兩鬢絲客舍暫如桑下宿世¶途危甚劍頭炊
明朝裹茗西菴去更約匡衡細¶説詩<md:KR4d0561_SBCK_004-13b>¶　　　勁節亭詩為中半雲講主賦¶
我本山林人此君與群居頻年避戎馬出走荆¶棘途雙
溪適相遇嵗晚氷雪餘蒼顔固云老清¶氣方凛如儼然
<pb:KR4d0561_WYG_004-21a>
古君子節勁心仍虗紛紛桃李¶花榮悴纔斯須長松髯
似㦸亦作秦大夫我思¶首陽山竹君兩遺孤髙風激頺
懦氣節與君俱¶之人不復見見君如友于此意知者誰
居停老¶浮屠緑琹為我彈碧酒為我沽萬事付一笑嗒¶
然我忘吾<md:KR4d0561_SBCK_004-14a>¶　　　懐徐伯樞諸友¶
憶昨方卧病妻子呼避兵扶持上輕舟烽火照¶夜明問
兵今逺近言圍闔閭城頼有風滿㠶送¶我東南征三宿
<pb:KR4d0561_WYG_004-21b>
坐不寐鶴鳴近華亭晚泊青龍¶江蘆菔匝地青新知適
相遇留我居篠徑土風¶頗淳朴地僻雞犬寧吾病日已
瘳客來能送迎¶老叟心自憐或謂詩骨清比鄰兩三家
情親若¶平生園蔬日持送酒壺時共傾對酒不能樂艱¶
虞未忘情懐哉數君子雨打水上萍漂揺各何<md:KR4d0561_SBCK_004-14b>¶許吾將
尋舊盟賣刀買黄犢子孫共春畊奈何¶西枝西礟石猶
雷鳴¶
　　　偕俞寛仲逰普光寺俞作詩紀行余和一首
<pb:KR4d0561_WYG_004-22a>
繞屋踈筠玉有光沿堦細草翠生香林藏鹿苑¶雙溪曲
路轉龍江十里強蕉葉繙經人自樂槐¶根做夢蟻何忙
白衣二老來聽法甘露醍醐得¶試嘗¶
　　　臘月廿日㑹林才元于普光方丈¶
詞氣峥嶸吐玉虹山林興與老夫同獨憐幽草<md:KR4d0561_SBCK_004-15a>¶來西磵
共聽枯桑呌北風四海十年兵火後雙¶溪一笑夕陽中
評詩為掉樓卿舌殊勝儀秦諂¶七雄¶
　　　送和彦良兼簡朱端卿
<pb:KR4d0561_WYG_004-22b>
移家喜得好林泉甫里先生古宅邉憂世頗添¶新白髪
校書還坐舊青氊秋風茅屋都無恙臘¶月梅花正可憐
我有古人多古意斷琹煩為續¶朱絃¶
　　　贈張孟文<md:KR4d0561_SBCK_004-15b>¶青龍江水清如玉青龍故家書滿屋中有郇公¶九葉孫
一目五行能盡讀科名未欲拾地芥燈¶火長如校天祿
有時述作繼風雅三國六朝車¶並轂手揮赤血㧞鯨牙
琹斷𤣥文裂蛇腹雙溪¶近傳寒食句又出唐人一機軸
<pb:KR4d0561_WYG_004-23a>
相逢説項人益¶多宛見清標立霜竹吾生愛詩入骨髓
老去窮¶吟鬢如鵠金張許史懶折腰沈謝曹劉長在目¶
江頭偶泊避風船故山將歸采黄獨金盤不必¶贈檳榔
願覔奚奴珠一斛<md:KR4d0561_SBCK_004-16a>¶　　　次韵贈本蘭上人¶
庭前手植娑羅樹樹下頻繙竺國書失鹿不知¶秦二世
𦵏魚那問楚三閭園收柿葉皆新紙林¶養松花當宿儲
十里雙溪春水綠浮杯待復訪¶樵漁
<pb:KR4d0561_WYG_004-23b>
　　　余患癰疽適兵後無醫藥可療即事口占¶并寓
　　　感歎¶
吮癰人在五侯家市肆都無藥可賒童子歸來¶風雪夜
老夫愁絶對梅花<md:KR4d0561_SBCK_004-16b>¶　　　次韵徐伯樞見寄¶
病卧北山乆愁添白髪新一冬無雨雪四海尚¶風塵妻
子移家逺親朋折簡頻梅花應笑我出¶語欲驚人¶
　　　二
<pb:KR4d0561_WYG_004-24a>
客夜牛衣薄王春鳯厯新東南蝸角地多少馬¶蹄塵鼙
皷依然急壺觴莫厭頻君㸔塞翁馬得¶失豈由人¶
　　　奉贈薛宗師及于薛二真人<md:KR4d0561_SBCK_004-17a>¶論道清寧日承恩紫極天星言辭輦轂雲卧樂¶林泉虎
衛燒丹室龍畊種玉田居山閒宰相行¶地活神仙清問
時猶及𤣥談世共傳春秋今近¶百弟子動成千入室稱
于薛承歡度嵗年蓬萊¶方丈外磧隩澱湖邉别墅三花
盛深居萬竹連¶玉桃紅綻雨瑶草碧生煙麟脯供仙饌
<pb:KR4d0561_WYG_004-24b>
鸚杯舞¶醉筵雲璈齊上下霞袂各褊&KR1862;福地風塵逺壺¶
天日月懸目光方炯炯眉夀正綿綿老我頭埀¶白尋師
志在𤣥飄零隨草芥佩服集蘭荃欲進<md:KR4d0561_SBCK_004-17b>¶圯橋履重來笠
澤船山靈原有約石髓未應堅¶析理秋毫末研㡬太極
先黍珠當一照光彩徹¶天淵¶
　　　早春訪蔡君立家以詩見贈次韵荅之¶
老夫藜杖病初起幽谷蘭花喜正開持酒對花¶留信宿
賦詩題竹約重來一犁新水初春雨百¶蟄皆驚半夜雷
<pb:KR4d0561_WYG_004-25a>
嗟我無錢堪買犢歸畊心亦冷¶如灰¶
　　　正月卄三日過許君善竹所留六日日蒙<md:KR4d0561_SBCK_004-18a>¶置醴
　　　且出諸畵巻命留題焉¶
茅屋秋風杜陵老桃花春水許家墩連宵共剪¶西忩燭
每日頻開北海尊童稚問譍知揖讓鄉¶鄰見客問寒温
遲留不厭逢多雨喜得題詩萬¶竹軒¶
　　　余過横塘訪趙朋南先生值回錦溪遂留¶許徴
　　　士家雨牕因覧元夕之作次韻代¶簡
<pb:KR4d0561_WYG_004-25b>
行路難行乆不禁尋君欲吐别來心十年飯顆<md:KR4d0561_SBCK_004-18b>¶詩容瘦
一病文園渇思深鹿浦繫船逢積雨客¶忩拄笏見遙岑
誰能縮地仙人術共聽花枝快¶活吟¶
　　　安素齋詩為髙彦舉作¶
羲皇世云逺淳風浸彫零紛紛慕浮華形役心¶靡寧惟
爾為觀者於物澹忘情天君常泰然月¶白霜潭清羙玉
非不沽沽之價連城向來莘野¶農釋耒即阿衡磻溪釣
魚叟飛揚乃如鷹湯文¶茍無遇耕釣畢此生懐哉古之
<pb:KR4d0561_WYG_004-26a>
人安素斯足稱<md:KR4d0561_SBCK_004-19a>¶　　　溪西小隠詩為許君善作¶
馬鞍山南三十里鹿虞浦接横塘水桃花兩岸¶小橋西
蘿屋數椽修竹裏先生頭戴烏角巾青¶鞋不踏東華塵
扁舟溪上釣明月長鑱隴頭鋤¶白雲客來㸔竹呼隣酒
客去對山開北牖琹彈¶古調每横膝筆冩新詩長在手
自言得句如得¶官富貴却作浮雲看青山有約如不爽
白鷗之¶盟奚可寒箕山乆矣人寂寞眼底誰能如此樂
<pb:KR4d0561_WYG_004-26b>
文章多樂鸚鵡洲衣冠俱上麒麟閣老夫幽懐<md:KR4d0561_SBCK_004-19b>¶欲與論
移家今近西枝村風清月白憶𤣥度莫¶怪杖藜來叩門¶
　　　題孫彦學所藏江貫道清江汎月圖¶
吾聞老郭之傳許與江山水絶筆稱無雙此圖夜¶景江
所作彷彿秋聲動林壑長江澄澄月在¶水逺山蒼蒼樹
如蟻如此江山夜放舟若人真¶是逍遥逰爾來一百四
十載陵谷變遷畫圖在¶世無蘇李兩詩仙赤壁采石俱
蕭然老夫此興¶固不少觧裘亦足沽清醥出門有礙行
<pb:KR4d0561_WYG_004-27a>
且休不<md:KR4d0561_SBCK_004-20a>¶如燒香看畫海上頭¶
　　　雪山圖¶
憶昔山居擁寒雪夜半讀書聲未歇長林月在¶挂猿枝
幽谷風生藏虎穴十年奔走避兵塵手¶持一竿滄海濱
適因㸔畫長太息青山頭上亦¶如人¶
　　　普講主寓普度蘭若十一月望為㳺軍檢¶括是
　　　夕以稾稭䝉首露坐陸氏莊埃燼¶中怡然賦
　　　詩余嘉其言無瞋恚和而美<md:KR4d0561_SBCK_004-20b>¶之
<pb:KR4d0561_WYG_004-27b>
道人心如如説法無定處無喜亦無嗔亦無諸¶恐怖初
聞戎馬來杖錫出普度羣氓棄家走子¶女多失怙或遭
刀箭傷或受係累去或作蚕聲¶哭或為折腰歩裸跣走
且僵煙塵晝如暮師時¶在中野亦值一强禦猛若歌利
王殺佛渾不顧手持霜雪刃聲發雷霆怒惡状冠羣醜
丹青筆難措¶脱我僧伽黎問我石頭路搜索祗園金檢
括青¶州布區區身外物自謂無足䕶把茅聊葢頭露¶宿
吟古句干戈雖未息江山喜如故相期㸔餘<md:KR4d0561_SBCK_004-21a>¶春牡丹花
<pb:KR4d0561_WYG_004-28a>
貴富¶
　　　和趙朋春詞¶
落梅風急綺疏寒檐鐵鏘如響八鸞堪笑嬌癡¶兒女子
折花騎竹繞長干¶
　　　二
多謝提壺不住鳴杏花枝上月三更銀罌卸盡¶葡萄緑
祗為傷春醉不成¶
　　　三
<pb:KR4d0561_WYG_004-28b>
小閣鈎簾待月時燭花頻剪夜何其惜春不奈¶春宵短
翻憶秋宵玉漏遲¶
　　　四
花拂盆池入鏡光桞揺臺榭弄鵞黄晚來頗覺<md:KR4d0561_SBCK_004-21b>¶東風惡
分付薫籠爇暖香¶
　　　逰南山和徐伯卬韵¶
諸君南山逰豪吟氣憑陵惜無龜巢老拄杖移¶赤藤俛
觀陳湖水一槃秋露澄吾兒躡吾屐樂¶與君共登坐草
<pb:KR4d0561_WYG_004-29a>
藉苔茵尊酒空十朋埀楊細腰¶舞不費纒頭綾羡君方
妙年文章有師承譬彼¶學佛者當為大乗僧滂沱夜來
雨紅日喜初升¶楊花飛渡江茫然白雲騰晨看有聲畫
妙若曹¶不興兹山頼有傳詩名與俱稱<md:KR4d0561_SBCK_004-22a>¶　　　和臨寒食有感¶
何處登臨散客愁千墩浦上聽漁謳清明落盡¶梨花雪
能得春風㡬日逰¶
　　　二
<pb:KR4d0561_WYG_004-29b>
憶得少年寒食日落花塵上馬蹄香六龍城郭¶春如畫
那得旌旗帶雨揚¶
　　　三
烈塘墳上樹如雲一埽東風十五春不信令威¶歸不得
竟移華表屬他人¶
　　　四
一徑落花春晝静四隣嘉樹綠隂繁兒曹忘却¶懐鄉意
浪説春風似故園<md:KR4d0561_SBCK_004-22b>¶
<pb:KR4d0561_WYG_004-30a>
　　　五
白髪蕭蕭客未歸凄風𦂳雨禁煙時青苔白骨¶尋常事
堪笑田文為客悲¶
　　　遷居¶
迯難居頻徙幽懐孰與論崑山一舍地湓浦數¶家村老
去仍為客朝來又抱孫雨餘春韭綠生¶意滿東園¶
　　　聞玉山顧隠君以賦役入城負疾而歸而¶山中
　　　花竹多為有區區懐思寄詩代簡
<pb:KR4d0561_WYG_004-30b>
聞道龎公也入城還家風雨近清明催租人去<md:KR4d0561_SBCK_004-23a>¶詩仍好
市藥童歸病已輕尚喜竹林青笋出不¶嫌花徑紫苔生
野夫得此平安信尋訪姑遲數¶日程¶
　　　哭杜玉泉處士¶
每憶城南杜今為地下郎好詩留巨帙遺像在¶髙堂濯
濯孫枝秀離離宰木長可憐桑與梓春¶雨竟凄凉¶
　　　二¶
東郭溪山勝南園花竹深平生多樂事之死遂<md:KR4d0561_SBCK_004-23b>¶問心挂
<pb:KR4d0561_WYG_004-31a>
我客中劍撫君牀上琹廻風吹桞雪和¶淚落衣襟¶
　　　四月二日林自瑶城歸寫遷屋詩四首¶因以述
　　　懐并紀時事¶
鶴長鳬短世難齊滿眼風塵客路迷竈突未黔¶居未徙
兒曹况在兩湖西¶
　　　二
六幅蒲帆帶雨來瑶城艇子&KR0136;湖來老妻正倚¶門前樹
雪色楊花覆緑苔
<pb:KR4d0561_WYG_004-31b>
　　　三
僦得山居鑿井新客來不厭煑茶頻屋頭驀地<md:KR4d0561_SBCK_004-24a>¶顛風起
狼藉桃花滿樹春¶
　　　四
髩絲埀領白&KR0436;&KR0436;老我身如作繭蚕午夢忽驚¶飛礟響
狼煙只在澱湖南¶
　　　余往哭杜處士過淞江問途乃知其弟玉¶溪亦
　　　殂去兩月追懐宿昔作詩悼之
<pb:KR4d0561_WYG_004-32a>
往歲留三宿今晨哭二難榻懸無復下琴斷為¶誰彈溪
竹春雲散庭花夜月寒悲乎浮世事長¶夜雨漫漫¶
　　　荅徐伯樞見寄<md:KR4d0561_SBCK_004-24b>¶十載風塵走朔南白頭如雪面如藍借車載具¶家頻徙
應俗為文筆大慙茅屋雨添苔上壁竹¶籬煙䕶筍抽簪
别來行路難行甚何夕挑燈與¶細談¶
　　　二
杜宇催歸不絶聲知君歸計正留情東膠茶焙¶春煙暖
<pb:KR4d0561_WYG_004-32b>
西堠花村夕照明音信尚煩黄耳寄交¶情不負白鷗盟
明年築室相隣住兒軰求田與¶力耕¶
　　　邀管伯齡許君善鄧宜之端午小集<md:KR4d0561_SBCK_004-25a>¶十年端午常為客一笑今朝有故人江草碧揺¶書帶净
石榴紅摺舞裙新潮生小港通船路¶風掃幽軒振席塵
酒禁未聞罍爵恥茶鐺爛煑¶兩旗春¶
　　　邀月田上人¶
借得溪鷗半席沙相期來喫趙州茶渡江賸有¶蘆堪折
<pb:KR4d0561_WYG_004-33a>
日落潮回即到家¶
　　　次韵答許君善見貽¶
憶昔平居頻㑹友家有秫田今釀酒安知今日<md:KR4d0561_SBCK_004-25b>¶對端陽
無酒可澆談笑口客來置茶聊觧羞強¶將車轄井中投
清風緑樹北忩起時聴一聲黄¶栗留西山雲起日將暮
斯須雨暗横塘路銀燈¶纔㸃即生花為我喜君青眼顧
我心如醉顔¶如酡憂時未寧今老何明年此日復此㑹
此時¶還遣玲瓏歌
<pb:KR4d0561_WYG_004-33b>
　　　即事¶
黄梅落盡雨初晴客舍青苔四壁生鐡礟打城¶聲動地
老妻猶訝是雷鳴<md:KR4d0561_SBCK_004-26a>¶　　　代簡大雲講主¶
天竺之書五千巻吾師以之全藏轉早年手握¶摩尼珠
飄然擲錫逰天衢歸來濯足太湖水從¶此一龕兀坐如
枯株有時忽作獅子吼狐狸野¶牛顛倒走有時閒寫山
水華華光之梅作清友¶近聞有約過貧家貧家掃門迎
<pb:KR4d0561_WYG_004-34a>
象車欲知老夫¶何物作清供湓隂小圃自種崑崙瓜¶
　　　朱公路縣丞和徐伯卭詩見示不為險韵¶窘束
　　　余甚喜之故復和一首以寫起敬之<md:KR4d0561_SBCK_004-26b>¶意¶
瓜廬淞水西溪山勝東陵玉立開徑竹纓埀刺¶檐藤善養
氣不餒静觀心澄澄白雪少人和青¶山與誰登稽古蓄萬
巻問竒來逺朋顧余犢鼻¶布不識馬眼綾來詩清可喜玉
露仙掌承想當¶締思時寂如禪定僧詩成掃巨筆墨汁飲
數升¶干戈有時休雅頌當復興願同杜拾遺一代詩¶史稱
<pb:KR4d0561_WYG_004-34b>
　　　夀張實甫<md:KR4d0561_SBCK_004-27a>¶我愛龎德公躬耕亂離日以安遺子孫此計真¶第一君
今牀頭金有餘傳家之計乃亦如况入¶東林逺公社每
誦西竺空王書幽棲乆矣機心¶息鷗鷺相知俱莫逆獨
憐丹穴一鵷雛偶爾西¶飛歸未得願言晚節金石堅河
清復見昇平年¶明年此日夀觴舉三鳯聨翩郎罷前¶
　　　寄贈勝無能上人¶
雙林舊宅今蘭若百丈清規老作家燈燃佛龕¶無晝夜
<pb:KR4d0561_WYG_004-35a>
榻留禪衲共煙霞屋頭青覆娑羅樹池<md:KR4d0561_SBCK_004-27b>¶上紅開菡萏花
六月香風清似水老夫曽此坐¶鷗沙¶
　　　丁未夏六月寓真覺庵數日日賦小詩以¶寫目
　　　前之景適大雲師遺雙清圖足成¶十首¶
祗樹園林舊雨荒僧廬今喜近滄浪我來一榻¶南牕下
分得溪風午夜凉¶
　　　二
臨溪照見影稜稜老我頭童狀若僧堪笑讀書¶心未死
<pb:KR4d0561_WYG_004-35b>
夜來猶對佛前燈<md:KR4d0561_SBCK_004-28a>¶　　　三
燭龍銜日出東溟飛到天中落火星莫怪懶融¶門不出
一林翠竹風泠泠¶
　　　四
荷盃飲露比名酒松麈生風無俗談日落清蟬¶吟未了
雨來白蟻戰方酣¶
　　　五
<pb:KR4d0561_WYG_004-36a>
髙堂無塵清晝遲山僧持鉢未歸時白衣仙人¶坐相對
净瓶楊栁青埀埀¶
　　　六
客來自汲煑茶泉躄足浮屠亦可憐借我石牀¶箕踞坐
有時閒說趙州禪¶
　　　七
㯶鞋布襪苧衣輕好客何妨日送迎試聽礟車<md:KR4d0561_SBCK_004-28b>¶飛霹靂
將軍觸熱正鏖兵
<pb:KR4d0561_WYG_004-36b>
　　　八
雙林一室捲微疴列坐羣緇問若何不用散花¶天女軰
儼然無語老維摩¶
　　　九
芭蕉葉上遍題詩更覓呉牋寫竹枝過客莫嫌¶人寂寞
髩絲禪榻正相宜¶
　　　十
生愛梅花與水仙故人摹冩寄林泉披圖净寫¶燒香几
<pb:KR4d0561_WYG_004-37a>
何異長齋繡佛前¶
　　　普講主過千墩偕余訪許溪西出普公曩¶嵗所
　　　作水仙花求題普為重記嵗月俾余<md:KR4d0561_SBCK_004-29a>¶題其左云¶
梅兄礬弟總不見邂逅獨睹凌波仙雲翁指㸃¶笑相語
為我傳神三十年¶
　　　簡蔡君立從事¶
齷齪布衣老生無晉人風杖藜相訪不相見興¶盡適與
王猷同出門喜清飈天氣凉蕭蕭重雲¶忽迸日六合如
<pb:KR4d0561_WYG_004-37b>
洪窑東屯行行行且止賣藥人¶家杏林裏蜚亷意若迎
我歸南薫轉從西北起¶快哉一披襟長詠出舞雩老夫
此興君必知黄<md:KR4d0561_SBCK_004-29b>¶金不用鑄鍾期歸去來兮溢水西¶
　　　與諸友論詩次朋南韵¶
每見古人詩不俗恨不移家與連屋人生有詩¶可傳世
萬事無成心亦足嗟哉風雅絶遺音斷¶絃未有麟膠續
三經三緯機軸在文士疇非頼¶私淑屈原吐詞蘭蕙香
能襲餘馨惟宋玉兩¶京豪華六朝靡聲律由唐轉覆束
<pb:KR4d0561_WYG_004-38a>
草堂先生獨¶冠佩進退委蛇氣容肅孔明廟柏一品題
儼然¶箓竹生淇澳要之煉詩如煉丹九轉成功龍虎<md:KR4d0561_SBCK_004-30a>¶伏
秋髙當約許𤣥度妙法参諸老尊宿¶
　　　次韵荅朋南重九之約¶
重陽無酒不須賒看菊柴桑處士家只恐滿城¶風雨到
客忩岑寂對檐花¶
　　　贈筆生王伯純¶
時方用武我業儒王生賣筆來吾廬生成世業¶霅溪上
<pb:KR4d0561_WYG_004-38b>
製筆特與常人殊宣城阻兵十三載猶¶喜山中老㕙在
㧞來秋頴帶微霜縛得銛鉏含¶五彩昔年草制供玉堂
玉堂仙人雲錦裳三縑<md:KR4d0561_SBCK_004-30b>¶一字不易得筆價亦與時俱昻
莫恠年來棄如土¶掃滌風塵必斨斧生今賣筆我賣文
何異適越¶資章甫呼兒亟用買一束為我寫成懐古錄
吾¶兒作字三歎賞八法以之隨意足我有好音生¶可知
用筆將見文明時栁公筆諫佐明主老我¶筆畊箋古詩
逝將重作毛頴傳為紀頻年遭薄¶賤牽連為生書姓名
<pb:KR4d0561_WYG_004-39a>
守棘不隨陵谷變中秋適¶逢秋禁開椰瓢酌生新醱醅
酒酣仰視月中&KR0480;¶長笑一聲歸去來<md:KR4d0561_SBCK_004-31a>¶　　　盧志道馬公振以滿城風雨近重陽為詩¶首句
　　　各賦二絶同日見寄要余和之¶
滿城風雨近重陽一望蘇臺百感傷臺下伏屍¶多濺血
秋花不似舊年黄¶
　　　二
滿城風雨近重陽門巷蕭條草木黄茅屋破來¶天更漏
<pb:KR4d0561_WYG_004-39b>
誰能補石繼媧皇¶
　　　三
滿城風雨近重陽籬菊花開酒未甞四海兵戈¶無了日
十年書劍客他鄉¶
　　　四
滿城風雨近重陽猶喜觀山目力長風雨晴時<md:KR4d0561_SBCK_004-31b>¶山更好
也須攜酒挂車傍¶
　　　兩年九日晴景不同口占二詩聊述梗槩
<pb:KR4d0561_WYG_004-40a>
去年重九日烽火接三州黄菊無心看青山滿¶眼愁風
霜新鶴髪塵土舊貂裘為覔桃源路拏¶舟到海頭¶
　　　二¶
今年重九日兵破闔閭城紅粉娃宫毁黄金郿¶塢傾老
懐多感慨歸思轉縱横頼有茱茰酒開¶軒看晚晴<md:KR4d0561_SBCK_004-32a>¶　　　旭齋劉先生四明隠君子也客呉數年日¶以詩
　　　酒自娱時與予相友善丁未秋年七¶十有六自
　　　謂不久於世為志墓之文及¶賦詩自挽其詩曰
<pb:KR4d0561_WYG_004-40b>
　　　知非終戒酒送我但吟¶詩且邀予以辭挽之予
　　　既為賛小像後¶五日乃擕酒詣崑勸飲故有是
　　　作¶
天生劉伶愛杯酌杯餘更以詩為樂有時痛飲¶發豪興
徹夜長吟追古作胸吞雲夢氣峥嶸筆¶吐珠璣光錯落
知心每恐化渇烏見病驚卧作<md:KR4d0561_SBCK_004-32b>¶癯鶴為嫌八達太疎狂
乃效獨醒甘寂寞髙陽¶人笑老癡漢杜舉身遭束高閣
我來黄菊似含¶喜座對青山論鑄錯舉觴一笑口復開
<pb:KR4d0561_WYG_004-41a>
盖棺¶百年心不怍金龜足可換新篘玉兎無勞擣靈¶藥
偃月堂前丞相死齊雲樓下降王縛眼前世事¶真蟻夢
身後虗名等螢爝何如閒策鐡拄杖¶時復醉傾金鑿落
吾詩更作薤露歌活挽先生¶薦清酌¶
　　　張伯庸在郡城被圍數月間道而歸賦詩<md:KR4d0561_SBCK_004-33a>¶賀之¶
雁書到手人方喜虎口脱身君已還難似上天¶行蜀道
險於中夜出秦闗桞營皷角邉聲逺萊¶子衣裳喜色斑
百斛葡萄新釀熱歌童莫放酒¶盃閑
<pb:KR4d0561_WYG_004-41b>
　　　方池詩為馬公振作¶
攜我方竹杖看君方池水宛然俯中庭照影¶月明裏清
風生蘋末素練吹不起魚樂魚自知¶主人亦應爾<md:KR4d0561_SBCK_004-33b>¶　　　和許君善郊居¶
秋色蒼茫日落斜鯉魚風起荻飛花先生晚酌¶依稀醉
吹笛漁童恰到家¶
　　　二
書畫船頭吐白虹談𤣥麈尾灑清風繞籬種得¶陶潛菊
<pb:KR4d0561_WYG_004-42a>
時復看花酒一中¶
　　　三
堦前有草比琅玕屋上慈烏即鳯鸞老去山林¶友麋鹿
不知貔虎尚桓桓¶
　　　四
流水柴門不厭貧古今曽見㡬何人山中松菊¶陶元亮
谷口犁鉏鄭子真<md:KR4d0561_SBCK_004-34a>¶　　　五
<pb:KR4d0561_WYG_004-42b>
恠底深秋氣候温野花成子竹生孫數椽衡宇¶清溪曲
風雨蕭蕭晝掩門¶
　　　六
竹有幽軒水有渠閉門不出十年餘一編修得¶梅花譜
又註神農本草書¶
　　　七
朝野新聞總闕如經鋤甘分老迂踈客來留喫¶雕胡飯
旋斫溪頭出網魚
<pb:KR4d0561_WYG_004-43a>
　　　八
窮到無錐累始輕黄金何用苦留情姑蘇臺榭¶新如畫
又被西風一夜傾¶
　　　九
不見魯山元紫芝干戈滿眼少陵詩采樵何處<md:KR4d0561_SBCK_004-34b>¶青山好
逢着仙人且看棋¶
　　　十
一雨洗兵秋可憐東呉香稻熟紅蓮許家墩下¶斜陽外
<pb:KR4d0561_WYG_004-43b>
無數飢烏落晚田¶
　　　淮夷篇¶
大邦淛河西湖郡稱第一淮夷豺柘黄來作豺¶虎窟交
隣無善道四顧距勁敵一鶚嬰網羅同¶氣頓蕭瑟正朔仍
奉漢天恩滿牀笏賦粟嵗倍¶蓰郿塢金日積非無舶䑲
風海運不挂席包藏¶狼子心反覆莫可測臺閣兩重臣
忍為梟獍食<md:KR4d0561_SBCK_004-35a>¶井蛙自尊大出入復警蹕愛弟寵且驕開
府門¶列㦸提兵㡬百萬勢熱手可炙甲第連青雲圊¶溷
<pb:KR4d0561_WYG_004-44a>
亦丹碧瑶池長夜飲天魔舞傾國帷幄皆面¶䛕忠鯁即
揮斥權門競豪奢婪婪務懐璧淮南¶舊巢穴坐視城棄
擲出師理侵疆所向皆敗績¶鄰兵賈餘勇一舉數州得
羣&KR0495;納降去孤城獨¶堅壁奈何圍數重樓櫓比如櫛礟
車拂雲漢晝¶夜飛霹靂寵弟既虀粉左右皆股栗短兵
屢相¶接苖獠與戮力南濠百花洲流血水盡赤閉闗<md:KR4d0561_SBCK_004-35b>¶甫
期月人面多菜色蔬食猶八珍骸骨㸑下析¶衆叛已不
知豕突猶親出前途忽投戈回騎不¶數匹一炬齊雲樓
<pb:KR4d0561_WYG_004-44b>
妻子隨煙滅縛虎送臺城咆¶哮氣方息嗟哉爾淮夷富
貴亦已極雕墻底滅¶亡斯理信弗忒¶
　　　十月過吳門¶
無數雲梯盡未收髑髏如雪擁蘓州偽王守死¶空遺臭
降將偷生忍負羞鹿走荒臺千載後烏¶啼野樹五更頭
篙師也為愁無寐不待天明已<md:KR4d0561_SBCK_004-36a>¶放舟¶
　　　過無錫書所見¶
朝發呉門東暮宿錫山下隔墻語嗚咽云是流¶移者生
<pb:KR4d0561_WYG_004-45a>
來本村居白首事耕稼居城僅期月區¶區避兵馬狂奴
稱老虎咥人空四野城降人出¶闗方幸虎遭冎里胥俄
促人負郭一網打監官¶驅上船寸歩不少假不知遣何
之骨肉忍相舍¶語罷哭聲悲涕與淚交瀉同行十數人
瘦骨皆¶一把鐵索連係頸俛首若喑啞天髙恐無聞爾<md:KR4d0561_SBCK_004-36b>¶悲知者寡¶
　　　歸故里¶
憶昔走避兵棄别鄉井去意將朝暮去行行重¶回顧安
<pb:KR4d0561_WYG_004-45b>
知今一紀方踏去時路四郊皆蔓草白¶日暝如霧披榛
訪閭里隔水拜先墓傷哉&KR0387;令¶原黄蒿走狐兎别墅破
墻在郵亭乃新作隣兒¶二三軰茅茨晝扄戶相見不相
識熟視肖厥父¶坐乆泣且言為我語親故什九死兵戈
餘亡不¶知處兒詞吐未終我淚已如注對食不能飡相<md:KR4d0561_SBCK_004-37a>¶期歸蟻聚吾將語吾兒賣書買農具歸耕溪上¶田擬若
烏反哺吾其正首丘此心庶無負¶
　　　戊申歲訪朋南執中二趙君皆連牀夜話¶極談
<pb:KR4d0561_WYG_004-46a>
　　　今古時朋南以草亭自號工詩有¶唐人風致不
　　　茍作也越數日作詩眷㽞¶臨别復有魚米之遺
　　　執中亦和詩示余¶意皆有餘而不盡也後十日
　　　次韻二首¶其一寄題草亭兼謝所遺一以寄執
　　　中¶以述交契之厚云<md:KR4d0561_SBCK_004-37b>¶圖畫蘭亭迹甚陳谿山何似草亭真晉人標致¶清談妙
杜子詩篇下筆親客至合歡常盡醉我¶來留宿豈辭頻
還家飽喫魚羮飯更喜缾儲玉¶粒新
<pb:KR4d0561_WYG_004-46b>
　　　二
經嵗離懐得具陳酒盃深淺兩情真老夫生頼¶詩書力
良友交同骨肉親楊桞錦溪春尚淺綺¶羅燈市雨何頻
别來十日牛衣卧世事如今又¶一新¶
　　　和施天朋即事二章章五句<md:KR4d0561_SBCK_004-38a>¶呉儂頭白雙眼昏夜逃淞上煙水村老妻剪紙¶招驚魂
問之不説苦徭役但言入地恨無門¶
　　　二
<pb:KR4d0561_WYG_004-47a>
呉儂十年遭亂離飛芻輓粟筋力疲哀哀婦子¶皆瘡痍
春來破屋雨連日疑是淚從天眼埀¶
　　　戊申春浙西僧尼道流凡主寺觀者皆集¶金陵
　　　蘇州萬夀寺長老愚隠師亦在焉¶僕嘗夣寐中
　　　與談今昔且問及剛中毅¶公故賦此以寄二老¶
　　　云
夢繞鍾山訪舊逰共看江水話閻浮隴西鸚鵡<md:KR4d0561_SBCK_004-38b>¶金籠閉
海底珊瑚鐡網收刀尺尚須成妙用缾¶盂未得賦歸休
<pb:KR4d0561_WYG_004-47b>
别時問我雙蛾老為道身如不¶繫舟¶
　　　寄姪僧德無言<(時在金壇西¶謝村菴居/)
紅梅閣下夜連牀一别經年十二霜爾父爾兄¶俱即世
吾孫吾子未還鄉西林卓錫青山好東¶海埀綸白髪長
何日與言生死事更論松菊故¶園荒¶
　　　二
嗟我成童即棄家住菴鈍斧老金沙箧藏林下<md:KR4d0561_SBCK_004-39a>¶繙經葉
缾養山中供佛花浮世本來同一宿歸¶途必合駕三車
<pb:KR4d0561_WYG_004-48a>
白頭癡叔遥相憶燈下修書字¶半斜¶
　　　馬公振以乆雨懐思作詩見寄適千墩諸¶友朋
　　　為謀道旁之舍因和及之并發巨¶浸之歎云¶
芳草萋萋春復春桃花應笑未歸人數椽矮屋¶清溪曲
一箇扁舟緑桞津且與往來乗欵段從¶教圖畫上麒麟
老妻頗勝劉伶婦不惜春衣典<md:KR4d0561_SBCK_004-39b>¶酒頻¶
　　　二
吟罷秋風破屋歌不堪春雨復牽蘿無人為補¶青天漏
<pb:KR4d0561_WYG_004-48b>
滿眼愁看白水多階下縳橋兒渡蟻門¶前換字客籠鵞
可憐豪氣三千丈方覓堯夫十¶二窩¶
　　　公振和許溪西韵并簡老夫次韵荅之¶
世亂已如此年飢更奈何城池百戰後風雨一¶春多有
酒客同飲耽詩病亦哦老懐聊自適頭¶髪未全皤<md:KR4d0561_SBCK_004-40a>¶　　　和同明府留題趙靈寺¶
大澤水環金刹地小樓簾捲玉山煙桃花雨濯¶江邉錦
榆莢風飛地上錢人世屢驚天柱折佛¶光還自月輪圓
<pb:KR4d0561_WYG_004-49a>
衲僧㑹得頻伽語也學詩人拜¶杜鵑¶
　　　田家謡¶
花朝一雨連寒食水沒呉田深三尺田家壁立¶杼軸空
逃亡半作溝中瘠農官令下星火飛勸¶農踏車農苦飢
產蛙之竈斷煙續藜莧煑來青<md:KR4d0561_SBCK_004-40b>¶藜肥商羊舞如獨脚鬼
天瓢倒傾恐未已水車¶恨不化渇龍一口汲盡西疇水
我謂爾農毋怨¶天堯田水溢亦九年但有人能拯飢渇
即令四¶海無顛連請君試聽踏車歌鼕鼕聲中含疾苦
<pb:KR4d0561_WYG_004-49b>
天門九重路脩阻此聲何由徹明主¶
　　　趙真白挽歌辭¶
前代衣冠族先生山澤癯淳風振薄俗髙誼掲¶中呉舊
責焚餘劵凶年賑餓夫紅塵無足跡白¶雪滿髭鬚鐡硯
磨來磷籯金視若無蹇余牛馬<md:KR4d0561_SBCK_004-41a>¶走愛爾鳯凰雛卜宅來
依倚通家學歩趨玉枝¶纔有汗瑶草&KR0205;成枯敬下墳前
馬仍瞻屋上烏¶典型無復見老淚落鮫珠¶
　　　寄謝朋南執中中行諸友兼簡楚綱滄海¶二禪
<pb:KR4d0561_WYG_004-50a>
　　　伯¶
錦溪水流無住時我思故人心如之扁舟來繫¶溪上桞
六月初三新雨後常年大暑今欲流今¶年天氣凉于秋
故人相見不相舍水竹軒亭榻¶俱下東家談笑復西家
西家碧筩瀉流霞醉抽吟<md:KR4d0561_SBCK_004-41b>¶巻看珠玉夜牕剪盡如椽燭
明朝竟日復留連¶月在栁梢方解船瀕溪更有好僧舍
古木隂森¶正宜夏龎眉兩僧亦可人茶鐺長煑小園春
但¶欲移牀就泉石共聽松花坐終夕
<pb:KR4d0561_WYG_004-50b>
　　　簡熊元修¶
憐君苦有軟脚疾我愧貧無挑藥錢此日尺書¶重問訊
何時杖䇿與周旋湖鄉地濕黄梅雨舍¶舘牕含緑艾&KR0547;
猶喜東家人事好銀缾長送酒¶如泉<md:KR4d0561_SBCK_004-42a>¶　　　奉贈呉逸菴¶
先生頭髪烏如漆上夀明年八十三豈有神仙¶傳秘訣
尚看孫子著朝簪燒香看畫湘簾捲留¶客題詩緑酒酣
堪笑野夫扶醉别出門更與阿¶戎談
<pb:KR4d0561_WYG_004-51a>
　　　寄張伯祥兼簡顧玉山¶
尺書曾去墮沉浮嗟我懐人意未休兩地共㸔¶千里月
西風又換一年秋牧羝餐雪猶歸國買¶犢耕耘且素侯
暇日煩尋顧文學為言相送媿<md:KR4d0561_SBCK_004-42b>¶鄒㳺¶
　　　石箭頭歌(并序/)¶
　　丙午冬呉人自望亭驛鑿渠通漕湖深丈餘¶乃得
　　石箭頭長洲徐伯卬氏以所得之一¶見遺一以遺
　　兒元鎮請各賦詩
<pb:KR4d0561_WYG_004-51b>
南山爛盡蒼雲根飄風勢欲傾崑崙何物老砮¶作遺鏃
神鑱鬼削秋無㾗沈沙不隨戈㦸折太¶隂𤣥精壯氷結
五丁假手出重泉猶帶堯時九¶烏血羵羊肝胆破尼子
走折足獨有老於莵坐<md:KR4d0561_SBCK_004-43a>¶嘯風滿谷猨臂將軍骨已枯蒼
頭廬兒金僕姑¶時乎時乎奈爾砮¶
　　　次韵集講主見懐¶
君今風北我枝南燈火餘輝借佛龕老去著書¶酬素志
客來揮塵接清談逺公沽酒能相引中¶散鳴琹豈不堪
<pb:KR4d0561_WYG_004-52a>
且喜早秋頻得雨襟懐無復欝¶如惔¶
　　　偕大雲大成二講主及學上人宿聖像寺¶詢無
　　　言山房作<md:KR4d0561_SBCK_004-43b>¶西晉招提屋半摧江流依舊碧縈廽黄楊偶戹¶今年閠
青海曾浮古佛來明月一庭僧下榻清¶風四座客銜盃
石䦨㸃筆題詩去池上藕花秋¶正開¶
　　　次韵荅許君善¶
滄洲濯我足白首事經畬幸作依劉客難忘薦¶禰書病
<pb:KR4d0561_WYG_004-52b>
聽驚螘鬪守拙類鳩居長日思君子新¶詩忽起予¶
　　　早秋寄恱堂長老<md:KR4d0561_SBCK_004-44a>¶雙徑人來候起居山靈想亦問何如煩師為覓¶龍潭水
洗眼將看後世書¶
　　　二
秋陽皜皜火雲騰未有天風洗欝蒸珍重毗耶¶方丈室
一壺寒露置清氷¶
　　　三
<pb:KR4d0561_WYG_004-53a>
我愛青山冷淡交呉淞江上寄龜巢秋來剪得¶芭蕉葉
欲借楞伽手自抄¶
　　　閠七月七日許徴士以詩見招適余有毗¶陵之
　　　行不及赴次韻答之¶
西風木落大江秋明月江行倚柁樓一路看山<md:KR4d0561_SBCK_004-44b>¶三百里
桂花時節到奔牛¶
　　　過無錫梅村口占贈喻子英¶
梁鴻山下碧溪灣落日蒼茫客度闗秋色已催¶紅日老
<pb:KR4d0561_WYG_004-53b>
人生何似白鷗閑危橋跨水苔㾗滑折¶㦸沉沙血㸃斑
竒士相逢忽相别相知只在片¶言間¶
　　　中秋和易九成韵¶
中秋無客夜相過落葉衡門感慨多明月㡬廻¶懸似鏡
浮生百嵗去如梭誰家桂子香如許我<md:KR4d0561_SBCK_004-45a>¶屋茆扉冷奈何
猶勝去年連日雨呉兒苦織覆¶城梭¶
　　　二
海門潮上水西流白兎蟾蜍出海頭洶洶有聲¶驚雨至
<pb:KR4d0561_WYG_004-54a>
囂囂衆口說天愁楚氛已覺三邉盡湯¶網終當四面收
自昔金陵多王氣如今重作帝¶皇州¶
　　　三
玉人携手歩凌波憶昔南樓載酒過樓上管絃¶長夜沸
座中賓客少年多按歌自擊鐡如意呼¶酒滿傾玉巻荷
堪笑餘情忘未盡中庭舞月影<md:KR4d0561_SBCK_004-45b>¶婆娑¶
　　　為許君善題竹石圖¶
竹君骨清癯石丈貎竒古誰其為冩真呉中馬¶振父吾
<pb:KR4d0561_WYG_004-54b>
生兩眼多閲人此君見之情甚親尋常¶兩膝不易屈此
丈拜之心莫逆可憐君家萬竹¶遭斧斤石亦去作飛將
軍齋居此日空對畫目¶前所喜無風塵凛然清氣秋滿
屋六月不知炎¶暑酷我來賦詩重品題此石嵌空如此
竹勿為¶葛陂龍勿為金華羊徴君與爾作三友老夫亦<md:KR4d0561_SBCK_004-46a>¶得與時同徜徉¶
　　　聽秋軒詩為開元寺方厓長老作¶
一龕禪寂照蘭膏四壁凉生襲楮袍落木有聲¶頻到耳
<pb:KR4d0561_WYG_004-55a>
學人無語自吹毛鶴鳴夜半露初下鴈¶拂月邉風正髙
恠底塔鈴饒舌甚亦如九辯繼¶離騷¶
　　　韓仲禮宦家子也工冩大字終日矻矻予¶甚閔
　　　之賦此為别¶
君不見韋仲將能摛大字一丈強懸空髙冩雲<md:KR4d0561_SBCK_004-46b>¶殿榜鬚
髪頓令成雪霜君今捉筆長于帚作字¶繼韋千載後非
顏非桞筋骨殊大如車輪小如¶斗知君欲與韋為儔韋
所苦者君知不青雲有¶路去亦好只恐君年未老先白
<pb:KR4d0561_WYG_004-55b>
頭願言投筆勿¶浪出菽水髙堂永朝夕樂莫樂兮親俱
存畫餅¶功名總何益¶
　　　九月四日過許君善家觀睦義溪長老與¶朱公
　　　路縣丞等唱和中秋吟君善索和¶一首<md:KR4d0561_SBCK_004-47a>¶老禪吐詞金石聲中秋浩歌蟾兎驚哦松人歸¶與唱和
筆力可扶天柱傾惜哉未草金鑾詔但¶說三盃通大道
舉盃此夕問姮娥百嵗㡬回開¶口笑天風泠泠洗炎熱
炎熱洗空風未歇西齋¶一樹紅木樨且喜看花眼如月
<pb:KR4d0561_WYG_004-56a>
　　　喜薦嚴希長老自金陵還山作此賀之¶
京洛多塵土天風為振衣山中流水在林下白¶雲歸不
說前三語惟尋第一機古藤獅子室燕¶坐寳花飛<md:KR4d0561_SBCK_004-47b>¶　　　楚南藏主來詢知元明師居義興山中附詩問
　　　訊
十年不喫陽羨茶山中舊宅還㡬家道人今歸卧煙霞
石池手種青蓮花青山且喜依然好蛟兮虎兮跡俱掃
客有放棹東海頭安書好寄龜巢老
<pb:KR4d0561_WYG_004-56b>
　　　感物寄珪玉田書記
矯矯千里駒英英五花文塩車太行路汗血亦滿身嗟
爾本龍骨誤隨凡馬羣何當一變化翩翩籋青雲
　　　二
樞宫降精英為象純玉色誰令畊舜田乃負烏犍軶豈
無金覉絡錦䄡為爾飾鼻吸酥酪河歸來梵王宅
　　　和靈巖虎邱感事
娃宫無復有樓臺佛刹而今亦草萊衲子盡隨飛錫去
<pb:KR4d0561_WYG_004-57a>
將軍曽此駐兵來青山銜日猶前度滄海揚塵復㡬廻
霜落呉天香徑冷斷猨啼月不勝哀
　　　二
兵餘重到古禪闗無限傷心四望間林下㸃頭皆礟石
門前戰骨似丘山劍池屢變珠光赤盤石猶沾血㸃斑
白髪破衣耆舊在獨憐寧老不生還
　　　遣興和許君善韵
馬圖莫恠出猶遲世事方如理亂絲蓮葉有巢龜已老
<pb:KR4d0561_WYG_004-57b>
竹花無實鳯仍飢籬邉艇子供埀釣林下樵童許奕棋
苜蓿一盤三丈日老妻晨起案齊眉
　　　次韵荅因了菴
重經䘮亂勞相憶多謝將詩問起居鄰有國朝新定律
家無屋壁舊藏書月明江上魚龍伏歲宴山林草木疎
堪笑出門多滯礙兀如禪衲坐僧廬
　　　普講主哀詩
前代王孫錦繡腸中藏萬卷佛書香一鞭竟著三車去
<pb:KR4d0561_WYG_004-58a>
不作修文地下郎
　　　二
自喜年來兩耳聾不聞今古鬬羣雄每逢林下三生石
只說尋常萬事空
　　　三
長把吟豪貎水仙梅兄礬弟亦牽聨如今收拾歸何許
兠率宫中别有天
　　　四
<pb:KR4d0561_WYG_004-58b>
瓊林自有鳯凰枝枳棘叢邉翅偶埀鴟嚇不知緣底事
赤霄飛去竟難追
　　　五
茶毘煙斷蛟龍浦舍利珠藏窣堵坡從此不沽陶令酒
藕花零落柰秋何
　　　六
天台一曲繼天泉獨抱遺琴十二年古調不隨陵谷變
麟膠誰續斷頭絃
<pb:KR4d0561_WYG_004-59a>
　　　寄孫彥民
讀君呉儂詞如讀舂陵萹惜哉未作郡手拍元子肩𤣥
髪亦已華鐡硯亦已穿秋蘭抱幽馨竒寳横道邉請以
白雲曲載理朱絲絃勿論聽者希我心自怡然
　　　題水仙山礬梅花圖
綽約誰家女子依稀水府仙人莫恠無言脉脉正須頻
喚真真
　　　二
<pb:KR4d0561_WYG_004-59b>
紅杏碧桃春暖梅兄礬弟氷清㑹得生花筆意隠然金
石詩聲
　　　乙酉元日漫興
四國山河喜奠安一年時序又更端酴酥春酒到手暖
楊桞曉風吹面寒太史始行新律歴齊民俱易古衣冠
故鄉只在停雲外奈可親朋欲㑹難
　　　簡曹仲鉉
東海歸來塵自揚一竿西日釣滄浪州人尚說家園在
<pb:KR4d0561_WYG_004-60a>
沙鳥皆知世慮忘竹笋滿林冬入饌梅花繞屋夜生香
吾兒學稼書仍讀應喜分燈過短墻
　　　送僧還日本
吾聞帶方東南有國環滄溟龜峯雲接扶桑青飛梅花
開作絳雪佳實亦比蟠桃頳珊瑚出水光奪目老蚌吐
珠皆夜明山藏水產足珍恠惟人尤得鍾其英釋門龍
象獻寳出眉目秀異風骨清錫飛一萬四千里欲以佛
法中華鳴手探天目獅子窟速肖厥祖天人驚三呉百
<pb:KR4d0561_WYG_004-60b>
粤小盤礴王公下榻争趨迎大哉禪月古叢社正法眼
藏轟雷霆思親要織睦州屨春風稳送歸帆輕老夫扶
&KR0629;走相餞事有干請煩留情往時爾國逺秦火六籍不
隨煙燼零願言傳冩遺全璧一洗魚魯開羣盲上人名
亦埀不朽能使舶䑲為馬䭾吾經
　　　張伯祥自濠州惠詩且相傳有還家之喜即事
　　　口占聊抒情愫
春風濠上來家奴寄詩親朋及老夫微詞周折出肺腑
<pb:KR4d0561_WYG_004-61a>
蟻絲九曲穿遺珠神龜脫網曽有夢靈鵲報喜寧虗孤
大鈞播物各生遂忍使鳯凰長在笯羣兒覓竹跨為馬
呉淞江上迎歸艫南堂花竹春正好玉芝粲若珊瑚珠
老夫亦作輭脚局典衣沽酒黄公壚
　　　賀陳思忠自濠州歸
南山石爛海揚塵播物依然出大鈞坡老暫為儋耳客
謫仙豈作夜郎人歸舟㠶巻桃花雨家宴盃傾竹葉春
雪髪巢翁臞似鶴也隨鷗鷺去相親
<pb:KR4d0561_WYG_004-61b>
　　　得玉山顧徴君書作此代簡
濠上人來書數行開緘如對語琅琅酒盃已辨弓蛇誤
藥杵無勞玉兎將少待天公舒老眼剩收雲母束歸装
舊家亭舘花狼籍春水依然滿綠塘
　　　老病
乾坤如許大老病此江濵無酒可留客青山應笑人幅
巾方竹杖青草落花茵賣得長門賦相如未是真
　　　水村歌為趙朋南賦
<pb:KR4d0561_WYG_004-62a>
我愛水村好為作水村歌君家水村二百載閭里向來
冠葢多銅駝巷陌自荆棘滄海依然皆煙波墻花巷栁
接葭菼蘆荻蘋蓼茭蒲荷澱湖噴薄東岸曲陳湖繚繞
西邱阿前看震澤後笠澤青山數㸃堆青螺錦溪橋頭
魚米市亦有朝鼓鳴如鼉市聲豈不傾人耳先生閉戸
雀可羅茶竈筆牀魚童釣簑人稱陸魯望自比張志和
兩賢尚友作三隠過也亦宜呼小坡長安道上人擾擾
奈爾水村安樂窩
<pb:KR4d0561_WYG_004-62b>
　　　二
我愛水村好作歌仍和之水村之樂能自得山村之號
真相宜齋居隠居白日静門外繫船青桞埀讀書牕雞
亦觧語㤀機沙鳥皆相知葑田種秫足為酒草亭對竹
長哦詩平生自是愛結客况復客多來問竒清談閑揮
玉麈拂高㑹醉傾金屈巵飲牛有渚蓄魚有池老夫願
卜隣矯屋與隔籬分燈訪績兒女共曵杖往來鄰舍嬉
從此水村作土著與君說詩時觧頥
<pb:KR4d0561_WYG_004-63a>
　　　次韵荅許君善
小逕紆廽草欲迷村居如在瀼東西為煎新茗頻敲火
自掃殘花恐汚泥白首十年呉下客傷心千古越來溪
羣賢何日能相顧重為湖山一品題
　　　己酉夏四月東維子來訪以其過崑山詩見示
　　　且邀余及盧公武殷孝章和之
酒濕宫袍逸興多鐡龍吟嘯舞蛟鼉一江星月光揺動
八極風雲氣盪摩詩史屢書新甲子草廬還是舊煙蘿
<pb:KR4d0561_WYG_004-63b>
繫船秦柱山前栁邀我呉趨和郢歌
　　　次韵荅焦任道
誰越誰秦自瘠肥别來十載電光飛尚看書帖題青李
未掌絲綸對紫薇老我襟懐寒古井憐君氣宇盎春暉
石川古栁清隂好且繫書船莫賦歸
　　　次任道韵贈朱公路贊府
清濁無論渭與涇請㸔流水悟浮生莫憂白石南山爛
且喜黄梅細雨晴石几題詩焚艾納水亭酣酒卧桃笙
<pb:KR4d0561_WYG_004-64a>
𤓰田不理春來草怕有人呼作邵平
　　　謝焦任道惠畫
焦君青雲器不减阮仲容飲酒五六斗卓然猶祖風髯
龍吐醉墨逸氣超鴻濛騷雅靡不作無聲詩更工淋漓
練裠幅遺我龜巢翁翁老如兒癡嗜詩羊棗同層崖飛
瀑泉撫玩意不窮何以報夫君秋江采芙蓉
　　　露筋廟詩
斷臂孤兒事可悲露筋娘子死尤竒裙裾不受紅塵汚
<pb:KR4d0561_WYG_004-64b>
膏血都充白鳥飢野燐照人魂斷處田家妻嫂睡濃時
玉遺香骨天應惜鐡比真心世共知宿草埋煙迷古塚
幽花泣雨倚叢祠碑存米老春秋筆詩有歐公絶妙詞
尚待姓名傳國史更看旌表照門楣古今絶少青雲士
却忍將身作夏姬
　　　祭顧玉山詩
於乎玉山翁世居呉右族生逢元盛時當路屢推轂辭
榮樂蕭散竟藴璞中玉早持萬金產轉手授家督不為
<pb:KR4d0561_WYG_004-65a>
五岳逰家園蒔花竹讀書數千巻旁覈聃與竺非無酒
如澠過客佳乃肅徒見駟馬車未若一儒服緇黄璨然
者待遇亦刮目常言性嗜詩趣味勝粱肉興來抉雲漢
毫端注飛瀑詞林采英華琰刻播芬馥承平十三年嘯
傲心自足世故一變更十室九顛覆幽棲綽山下擬比
王官谷時余逃難來憔悴如病鵠相見恨殊晚姓名聞
已熟夜飲佳樹軒明朝杯又續髙堂桂花秋金釵剪銀
燭雙歌棹觥船洗我愁萬斛一留兩月餘坐客常五六
<pb:KR4d0561_WYG_004-65b>
寫圖紀觴詠墜水亦有曲連牀可詩齋清話屢同宿擇
鄰移我家歲晚安且燠奈何鼙鼓聲忽若雷振屋婁人
悉驚散我亦猿失木萍漂甫里東賣文如賣卜感翁數
相過餽問慰窮蹙翁亦客檇李逺避蝮蛇毒山川鬰相
望詩筒時往復陵谷復一變翁歸理松菊松菊理未能
蒺藜俄困辱余舟傍笠澤訪舊宿西塾夜深屏輿𨽻促
膝語心腹春風舊池舘荒煙秋草緑朝廷更化初召役
事重穋挈家赴臨濠星言去程速送行愧鄒㳺口占謝
<pb:KR4d0561_WYG_004-66a>
龜縮詩去秋復春客來書滿幅念我及兒軰舉室䝉記
錄自言多疾戾經年在牀褥欝攸屢驚嚇使我長觳觫
尚須手顫定親禮寄篇牘安知厪踰月遽爾聞不禄初
疑傳者訛細聞淚盈掬嗟我老異鄉知已失鮑叔蕪辭
叙疇曩悲吟甚于哭神交死如生歆此盃中醁
　　　荅馬公振見寄
燭龍銜日火雲迷飛到中天不肯西安得天瓢瀉凉雨
仍看地裂補春泥兵戈不到王官谷煙樹相望罨畫溪
<pb:KR4d0561_WYG_004-66b>
莫笑老夫多古意露筋祠廟要君題
　　　二
經鉏初不效常林安我貧居未死心江上小山堪入畫
門前新栁未成隂斷編重緝忘年老險語孤吟到夜深
毒熱甚于中宿酒我頭連日為岑岑
　　　三
頼有酒船堪拍浮何憂蓬髩不禁秋卜隣老圃今𤓰及
借榻僧忩喜竹幽老大正當秋近熱微風可奈晚來休
<pb:KR4d0561_WYG_004-67a>
能騎欵段來相顧惟爾同鄉馬少㳺
　　　次韵寄野舟長老
舊雨别來陵谷變新秋又見火流西黄楊樹厄重經閠
白藕花開不染泥千古長洲連茂苑一湖香水似曹溪
支郎愛馬情還在念我塩車月老題
　　　橘隠軒為仲謙作
愛爾林居物色幽茅齋橘樹對滄洲添修太史木奴傳
合比列仙松子逰氷雪杯香蘇井水霜風簾捲洞庭秋
<pb:KR4d0561_WYG_004-67b>
小山叢桂遥相似只恐招賢總未休
　　　和紀叔維中秋¶
清夜尋常秉燭逰况逢明月桂花秋君吟梨谷¶揮椽筆
我泊楓橋倚柁樓白雪似添雙髩老青¶天不著片雲浮
老夫酣適遥相似座有潘郎便¶善謳¶
　　　題王叔正江村讀書圖¶
紅葉江上村青燈案頭書長年門不出吾道竟¶何如¶
　　　叔正過訪傅恢書記寄聲作詩寄之<md:KR4d0561_SBCK_004-48a>¶
<pb:KR4d0561_WYG_004-68a>
余澤歸來王子猷問君知與對滄洲一灣流水¶市塵逺
兩岸人家煙樹幽客至白雲分半榻興¶來明月載孤舟
如何不到淞江上卧看蘆花雪¶色秋¶
　　　和馬公振江上早行¶
聞君拂曉渡婁江觧得江妃玉佩雙旭日曈曨¶初挂樹
浮雲變化忽成龍路旁客踏前車覆天¶上人遭恐杖撞
俯仰古今成一笑春風頼有酒能¶降<md:KR4d0561_SBCK_004-48b>¶　　　和衛澄逺雪詩
<pb:KR4d0561_WYG_004-68b>
洋海氷寒若凌隂坐看飛雪積來深出門總是¶瓊瑶地
繞屋皆成薝蔔林為説擒呉今李愬因¶評怨華古羊斟
兎園詞客飄零盡撚我霜髭為¶一吟¶
　　　和楚蘭江禪老應制賦擁翠亭之作¶
翻經屋上煙霞客擁翠亭前雨露多道載三車¶還報國
詩成七步口懸河衲衣風拂天香染錫¶杖雲隨御輦過
聖主得賢方藹藹羣臣寧不賦<md:KR4d0561_SBCK_004-49a>¶巻阿¶
　　　寄顔長老
<pb:KR4d0561_WYG_004-69a>
江西馬祖不世出城南恱翁雙徑歸芭蕉雨作¶堂下樂
薜荔天生墻上衣繙經猶能作細字秉¶拂孰與談𤣥機
别來半載㡬相憶江岸小桃花¶又飛¶
　　　和陳思忠過王德修草堂¶
曲塘楊栁似蘇隄編戸菑畬比鄭陂春日鶯花¶圖畫裏
秋風鷄黍故人期開樽許共傾蕉葉出<md:KR4d0561_SBCK_004-49b>¶妓應教舞柘枝
老我杖藜慵出入草堂遥望為¶題詩¶
　　　次王修德韵
<pb:KR4d0561_WYG_004-69b>
茅堂有酒時一中少陵郊居今瀼東絶憐春水¶漲新緑
不著市塵飛軟紅百年禮樂重制作四¶海衣冠今㑹同
幽棲正要人不識莫厭門徑生¶蒿蓬¶
　　　和呉斯民感懐¶
詩到龜巢兩日前桞花飛雪正紛然峴山有感<md:KR4d0561_SBCK_004-50a>¶知羊祜
禹穴曾探繼馬遷老我短檠墻角棄憐¶君古硯案頭穿
欲將磊塊都澆去何日移封共¶酒泉¶
　　　劍井
<pb:KR4d0561_WYG_004-70a>
全家劍井邉不飲井中水要令生瑞氣藹藹見¶多士古
甃暗莓苔羸缾委泥滓黄河今復清豈¶獨長已矣¶
　　　獨孤公檜¶
珍重前賢手自栽無情斤斧忍相摧専車載去<md:KR4d0561_SBCK_004-50b>¶蒼龍骨
竟作誰家爨下灰¶
　　　惠山泉¶
此山一别二十年此水流出山中船人言近日¶絶可喜
不見流船但流水老夫來訪舊煙霞僧¶鐺試瀹趙州茶
<pb:KR4d0561_WYG_004-70b>
惜哉泉味美如故不比世味如¶蒸沙¶
　　　陽羨茶¶
南山茶樹化刼灰白蛇無復銜子來頻年雨露¶養遺枿
先春粟粒珠含胎待看茶焙春煙起蒻<md:KR4d0561_SBCK_004-51a>¶籠封春貢天子
誰能遺我小團月煙火肺肝令¶一洗¶
　　　歲朝示二三子¶
我生老筆耕齷齪不自羞教兒復為之能識此¶意不為
農或逋租服賈必逺逰非才茍祿仕往¶往遭愆尤先師
<pb:KR4d0561_WYG_004-71a>
有明訓富貴不可求兒能負米¶歸老父百不憂日髙三
丈餘睡起梳白頭藜牀¶草氍毹布冠木棉裘比屋吏叫
囂吾廬自幽幽¶食粥了餘年死即埋髙邱今晨捧椒觴
復喜嵗<md:KR4d0561_SBCK_004-51b>¶一週一唱三子和聊作擊壤謳¶
　　　寄徑山顔恱堂長老¶
每懐城南隠者家崑山石火徑山茶年年春晚¶重門閉
怕踏堦前落地花¶
　　　二
<pb:KR4d0561_WYG_004-71b>
兩耳埀肩雪滿顛維摩一室小林泉白雲牕下¶黄楊樹
且喜重經厄閏年¶
　　　懐許君善¶
别後逢人問薜蘿打門時有吏催科消磨舊日¶躭詩癖
春興吟成恐不多<md:KR4d0561_SBCK_004-52a>¶　　　二
桑扈催蠶桑葉肥麥田雊雉麥花飛春餘閠月¶無多日
鄰舍逃亡歸未歸
<pb:KR4d0561_WYG_004-72a>
　　　三
昨夜龜巢酒半醺春風吹夢去尋君落花芳草¶千墩路
攜手斜陽不忍分¶
　　　寄趙朋南¶
狂風横雨去年時大厦難將一木支最喜草亭¶修竹净
催租人去復哦詩¶
　　　二
石首魚來金色新桃花酒熟甕頭春急須秉燭¶逰長夜
<pb:KR4d0561_WYG_004-72b>
莫遣山公冷笑人<md:KR4d0561_SBCK_004-52b>¶　　　寄趙執中¶
案頭花落硯池香庭下草生書帶長黄巻青燈¶風雨夜
更和熊膽付兒郎¶
　　　二
一見相知二十春交情無媿古雷陳如今滆上¶龜巢逺
不惜書來鴈足頻¶
　　　寄呉中衡
<pb:KR4d0561_WYG_004-73a>
老我誰知己端人最憶君常談無鬼論不作送¶窮文藥
杵三更月萊衣五色雲桑榆春自暖蘭¶&KR0581;發幽芬<md:KR4d0561_SBCK_004-53a>¶　　　芙蓉城仙人歌寄贈孫大雅¶
仙人家住芙蓉城芙蓉為冠結蘭纓飛車去作¶蓬萊客
玳瑁筵開麟脯擘八溟揚塵一轉蓬扶¶壓倒到東王公
仙人手策青玉龍翩翩歸袂飄¶天風華亭之西玉山東
羣仙挽留鸞鶴從雲墻¶霞壁五畝宫金華翠葉九粒松
雙眸㸃漆顔如¶童瀛洲再看蟠桃紅蔡經家藏老姑酒
<pb:KR4d0561_WYG_004-73b>
能為仙¶人集仙友琹髙醉歌經拍手要我龜巢老人來¶
和否<md:KR4d0561_SBCK_004-53b>¶　　　寄黄宗禮¶
星槎池舘東牀客氷玉襟懐我所知百榼葡萄¶春灔灔
一欄芍藥晝遲遲門前送却催租吏枕¶上還吟夢草詩
只恐繡帷人起早又催京兆畫¶蛾眉¶
　　　秋晚過太平塔下四顧瓦礫塲有懐徽太¶古禪
　　　老作詩招之
<pb:KR4d0561_WYG_004-74a>
一昨陵谷變刼灰飛九州太平古招提寳地成¶荒丘浮
圖巋然在氣勢凌髙秋風鈴作梵音終<md:KR4d0561_SBCK_004-54a>¶日語不休以言
老萬回合為故山留竿木本隨¶身把茅堪葢頭畫沙且
成佛况乃願力優髙壇¶降甘露大車駕白牛老我煙霞
交風流繼前修¶
　　　冬至和陳縣丞韵¶
𤣥機妙斡無古今一陽來復消羣隂聖人灼見¶天地心
贊易乃鳴金玉音蘭也朝來新盥沐三¶復韋編謝亭毒
<pb:KR4d0561_WYG_004-74b>
卿雲燦爛迷九天旭日曈曨出¶暘谷丞哉丞哉初下車
踐長之喜當何如絃歌¶化行風俗美寒谷春生自兹始<md:KR4d0561_SBCK_004-54b>¶　　　逸菴詩為呉子明賦¶
我愛逸菴叟有詩能養生百事不挂懐三樂殊¶稱情行
年八十餘白髪無一莖每聞責子歎笑¶我如淵明優哉
復㳺哉笠澤山水清¶
　　　二
日髙三丈餘先生睡初起雪屋燒煖香行庖膾¶氷鯉逍
<pb:KR4d0561_WYG_004-75a>
遥白&KR1001;巾傲兀烏皮几鈎簾對青山倚¶杖看流水世事
了不聞無勞洗吾耳¶
　　　三
客來兩忘情不復事迎送有酒即盡歡杯當笛¶三弄羲
皇敢云傲周孔亦無夢衆口從雌黄我<md:KR4d0561_SBCK_004-55a>¶腹自空洞行歌
山澤間斯樂誰與共¶
　　　四
人生老而逸伊誰無此心惟翁適所願林居小¶湖隂或
<pb:KR4d0561_WYG_004-75b>
持無餌釣或抱不絃琹山水古名畫所¶得趣尤深長歎
康樂公木屐費登臨¶
　　　送李彦明歸髙郵¶
老夫歸從東海頭春風送客歸秦郵出門復暏¶鴈北鄉
物我喜得同悠悠呉船鼔櫂渡江去烏¶輪正挂扶桑樹
桃花倚岸笑相看杜宇催人啼¶不住征袍十年塵土多
濯纓今作滄浪歌一百<md:KR4d0561_SBCK_004-55b>¶五日寒食雨三十六湖春水波
文㳺臺榭剪荆¶棘繼美前賢集嘉客誰能喚起老龍眠
<pb:KR4d0561_WYG_004-76a>
重寫耳¶孫湖上宅¶
　　　寄題無錫錢仲毅煑茗軒¶
聚蛟金谷任葷羶煑茗留人也自賢三百小團¶陽羨月
尋常新汲惠山泉星飛白石僮敲火煙¶出青林鶴上天
莫恠坐無齊趙客玉川茅屋小¶如船¶
　　　王松溪知事别兩紀陵谷既變復㑹常州<md:KR4d0561_SBCK_004-56a>¶年皆
　　　七十餘喜各無恙又喜松溪别而復得觴以賀
　　　之詩紀嵗月
<pb:KR4d0561_WYG_004-76b>
年來兩度塵生海二老相逢雪滿顛杖屨荒城¶寒食後
琹尊别業舊堂前桃花含笑似欲語燕¶子飛來絶可憐
此日為君歌此曲雨蘇春旱午¶隂天¶
　　　後數日松溪見和二詩予復次韵送歸華¶亭¶
放舟東郭語長年喜見春風不放顛三月鶯花<md:KR4d0561_SBCK_004-56b>¶詩巻裏
五湖舟水柁樓前青山司馬如今老白¶木長鑱祗自憐
歸到鳯山門不出北牕真是小¶壺天¶
　　　雨宿縣學齋舍作
<pb:KR4d0561_WYG_004-77a>
客來帷林候漁父黌舍坐聽三日雨諸生讀書¶喧兩廡
商羊飛來立當宁雨聲書聲雜蛙鼓蚓¶歌亦自諧宫羽
青苔上階茵生柱敗壁淋漓籀¶文古齋僮不敢開牖户
風撼庭柯嘯飢虎南山¶老石爛成土天漏誰能鍊金補
去年旱魃走呉<md:KR4d0561_SBCK_004-57a>¶楚田家往往悲塵釜麥秋一飽方自許
莫教化¶作飛蛾舞¶
　　　宜山謡(并序/)¶
　　廣東南丹諸州民獠雜居素稱難治洪¶武初朝命
<pb:KR4d0561_WYG_004-77b>
　　設官置司安撫之山東尹明善¶實在僚選凡所司
　　事知無不為為無不達¶蒞官再期多善政後四年
　　有客自廣西來¶者傳其事甚詳余乃摘其大者作
　　宜山謡¶七篇<md:KR4d0561_SBCK_004-57b>¶　　　苖猺地連交趾咸籍為民且為除㓙號人恱之
　　　作椎結舞¶
椎結舞擊銅鼔淺蠻生蠻皆按堵賣刀買鉏犁¶銜恩人
鳥語獷俗馴惡名去豈弟君子吾父母
<pb:KR4d0561_WYG_004-78a>
　　　沿邉舊置七十五以猺為長每羣聚為¶諸州害
　　　今罷之民乃安作除虎窟¶
除虎窟虎皆散亡尨睡月湖南海北廣東西千里如¶今
無白骨無白骨人何憂每每舊屯田年年稻¶花秋我所
思兮龍江水流<md:KR4d0561_SBCK_004-58a>¶　　　兵後薦飢發官廪活宜山數萬口民德之¶作枯
　　　桑
枯桑¶枯桑徒為我薪煑石弗糜曷以食人廪發¶于官我
<pb:KR4d0561_WYG_004-78b>
命乃續誰其主之伊人如玉伊人如玉¶孚及豚魚詔我
婦子償粟勿渝厥粟固償厥徳¶彌忘懐我伊人于羮于
墻¶
　　　覃國大韋仲海等世為土豪與溪猺洞蠻¶相表
　　　裏反側不一公以計禽殺之民¶大快作霹靂
　　　斧<md:KR4d0561_SBCK_004-58b>¶霹靂斧行天誅百靈奔走羣醜除磔梟獍醢猰¶㺄招徠
角端舞騶虞日月兩山明畏境成康衢
<pb:KR4d0561_WYG_004-79a>
　　　宜山莫天䕶虎踞一方公言諸方伯徙和¶州民
　　　樂之作坎井蛙¶
坎井蛙今渤澥偷生蝦蜆門怒腹氣何在長魚¶䟦浪欲
吞舟竟作任公雪花鱠蛙乎幸偷生有¶媿輸芒蟹前度
放蛙人今日恩如海¶
　　　蠻獠負固歲乆不供而良農病於重歛今均之¶
　　　視前賦减什五六恩不能忘作生子以<md:KR4d0561_SBCK_004-59a>¶尹名¶
生子以尹名有田須力畊昔憂公租重今憂¶公租輕窮
<pb:KR4d0561_WYG_004-79b>
閻杼軸具當路鈞衡平焦𠖇覆盆下¶覩此白日明¶
　　　革命之初公以安邉事宜屢白相府民懐¶之作
　　　鞍馬勞¶
鞍馬勞肉消髀廣西一去二千里借箸籌邉丞¶相喜兩
年單騎八往廻青草黄茅瘴煙裏鞍馬¶勞有如彼不負
公不掠美一寸忠丹報天子<md:KR4d0561_SBCK_004-59b>¶　　　送丞漢德員外徙居臨濠¶
憶昔呉鉤歛霜鍔歐冶已知蛟可斮窮探虎穴¶走山靈
<pb:KR4d0561_WYG_004-80a>
湧出蜃樓招海若三台分照紫薇垣一¶蜚徑入紅蓮幕
安知滄海忽生塵乃見巨魚今¶縱壑携家春雨赤城還
揚舲秋水濠梁約老¶夫白髪三千丈别來幸有琹書樂
羨子青雲二¶十年此去亦無冠冕縛故鄉相見恍如夢
往事¶重論成大噱呼兒觧我鷫鸘裘離亭飲客鸕鷀¶杓
南薰稳送渡江水西笑遥憐好城郭莊生臺<md:KR4d0561_SBCK_004-60a>¶上看㳺鯈
彭祖山中拾靈藥平居襟懐本瀟灑¶在處林泉可盤礴
有時回首望江南題詩如寄雲¶間鶴
<pb:KR4d0561_WYG_004-80b>
　　　次韵贈董明府兼贈陳縣丞尹主簿¶
綠莎聼事灑清風四野遺黎集澤鴻佳政總堪¶傳國史
丹心曽不愧天公横琹坐對中秋月援¶筆詞傾百歩(闕/)
僚佐粹然連白璧有時來我瀼¶溪東¶
　　　寄錢夢弼并為乃翁宣慰公夀<md:KR4d0561_SBCK_004-60b>¶閒對青山晝掩扉家居身著老萊衣懶于日下¶看花去
贏得街頭負米歸一笑觥船香雪美百¶年城郭昔人非
髙堂秋爽而翁樂稻熟湖田蠏¶正肥
<pb:KR4d0561_WYG_004-81a>
　　　送虞長史歸閩中¶
卓犖青雲器凄凉白雨秋棄官辭傳舍舁疾上¶歸舟岸
有吟蛩送檣無語燕留七閩天杳杳兩¶淛水悠悠親舍
孤雲影山城大海頭倚門勞逺¶望脫屣得長休金榜聲
名在斑衣願未酬猗蘭<md:KR4d0561_SBCK_004-61a>¶重製曲蘐草足㤀憂丹穴生鵷
鳯龍光射斗牛¶此心能自足餘物更何求老我三家墅
憐君百¶尺樓相知稱鮑叔逺送媿鄒㳺海上多靈藥山¶
中儗素侯家園紅荔子能寄故人不
<pb:KR4d0561_WYG_004-81b>
　　　野人居短歌三章為呉中衡賦¶
野人居住何許屋頭東近扶桑樹三江五湖在¶庭戸身
著老萊衣手擘龍根脯賦歸來兮謝簪¶組¶
　　　二
野人居誰與論芸夫蕘子皆同塵朋來逺訪多<md:KR4d0561_SBCK_004-61b>¶縉紳焚
香㨿髙梧持盃岸綸巾睠魚鳥兮情相¶親¶
　　　三
野人居書滿屋神農本草僅一束用之可比連¶城玉香
<pb:KR4d0561_WYG_004-82a>
林春樹緑樂吾親杏菊潭秋水兮忘啜¶菽¶
　　　過馬公振南江草堂¶
南江草堂人白眉耽書成癖復耽詩千金買書¶讀未了
化作刼灰飛海涯國風雅頌三百首愛¶入骨髓淪膚肌
兩亰三國六朝下驅駕直與唐<md:KR4d0561_SBCK_004-62a>¶人馳老夫一别再寒暑
重覧碧海珊瑚枝溪西¶隠者亦好事白首苦吟忘渇飢
逢人往往誦佳¶句况此酒邉逢項斯歡然共醉成夜宿
石銚煑¶茶焚玉蕤詩家風月談未了老蟾已墮西山陲
<pb:KR4d0561_WYG_004-82b>
盍簪此夕復何夕一庭寒菊花離披<md:KR4d0561_SBCK_004-62b>¶　
　
　
　
　
　
　龜巢稿巻四<md:KR4d0561_SBCK_004-63a>¶<md:KR4d0561_SBCK_005-1a>¶
<pb:KR4d0561_WYG_005-1a>
欽定四庫全書
　龜巢稿巻五¶　　　　　元　謝應芳　撰
　　詩¶
　　　贈邵濟民¶
曲塘地仙居洗藥溪水香青衣兩童子玉杵搗¶𤣥霜𤣥
霜搗来奉髙堂老親食之夀而康天生¶便便貯書腹金
匱石函書爛熟東南海上多名¶山山中采藥騎青鹿歸
来濯足婁江水坐對青¶山隠烏几囊探藥物不論錢但
<pb:KR4d0561_WYG_005-1b>
欲使人無病耳¶有時彈琹鸞鳯音有時抜筆長短吟紛
紛呧痔<md:KR4d0561_SBCK_005-1b>¶吮癰者徒教别屋堆黄金¶
　　　聞雲門張先生慈烏軒焦尾居名賦¶二詩
　　¶　　慈烏曲¶
慈烏乳衆雛雛大羽翼成翩翩出巢飛啞啞繞¶林鳴得
食不自飽歸以飼所生紛然同類中有¶此骨肉情余昔
養親日瞻烏常自懲白首重相¶見愛之雙眼青匪謂得
所止丈人屋崢嶸為時¶梟獍多見烏如閔曽王孫金彈
<pb:KR4d0561_WYG_005-2a>
丸慎勿令畏驚<md:KR4d0561_SBCK_005-2a>¶　　　　焦桐曲¶
焦桐製孤琹舉世稱異材往非蔡中郎竟作爨¶下灰七
絃繫朱絲徽金軫瓊瑰知音適相遇攜¶上髙髙臺一彈
廣陵散絶響有餘哀筝琶沸新¶聲瓦釜亦鳴雷天機妙
循環復見泰宇開爾桐¶朱鳯吟靈風揚九垓吾今洗吾
耳盤石坐莓苔¶
　　　芝秀軒詩
<pb:KR4d0561_WYG_005-2b>
猗歟名門夙稱五常遥遥耳孫厥德復昌於粲¶爾子文
藻有光如彼芝草曄曄其英自天降祥<md:KR4d0561_SBCK_005-2b>¶奕葉流芳匪曰
三秀仙人之粮林壑爾居竒芬¶逺揚雍公之扁金薤琳
瑯於昭彼蒼福善孔彰¶俾爾耆艾家有餘慶維來維礽
永言弗忘¶
　　　結茅東郭歲晚言懐¶
行盡難行路歸來父母邦溪山閑杖履花竹小¶軒牕教
子知一二抱孫成兩雙有時城府去深¶媿鹿門龎
<pb:KR4d0561_WYG_005-3a>
　　　二¶
齷齪龜巢老蕭條鶴髪秋過眉桃竹杖方領木<md:KR4d0561_SBCK_005-3a>¶棉裘補
世慙無術通家憶舊逰幸來雙白鳥能¶與共滄洲¶
　　　三¶
静掃蕭齋地書牀一舊氊談經雞亦觧迎客犬¶常先流
水柴門外横山瓮牖前春秋埀八十食¶粥了餘年¶
　　　四¶
季子躬耕地寥寥禮讓風度遼歸老鶴遵渚集¶飛鴻土
<pb:KR4d0561_WYG_005-3b>
姓多相雜鄉音舊不同獨憐東郭外劍<md:KR4d0561_SBCK_005-3b>¶井氣如虹¶
　　　五¶
官塘人似蟻環堵室如蝸白髪三千丈清貧第¶一家地
爐寒撥火雪水夜煎茶好客知誰至青¶燈結細花¶
　　　六¶
過客應相笑衰翁未得閒酒經方補註詩稿又¶重刪藜
杖家家竹藍輿處處山數朝天色冷髙¶卧掩柴闗<md:KR4d0561_SBCK_005-4a>¶　　　七
<pb:KR4d0561_WYG_005-4a>
故國歸來晚孤城草木寒親朋皆鬼籙鄉里少¶儒冠寫
琰金鐘失沉沙鐡㦸殘譙門斜照裏時¶為一辛酸¶
　　　八¶
臘月無多日春風又一年儘添頭上雪聊適瓮¶中天彩
筆題氷柱青衣送酒船晚來賓客散清¶興更悠然¶
　　　和陳二令逰善權洞<md:KR4d0561_SBCK_005-4b>¶我昔陽羨逰春山聽茶歌别來三十載重㳺竟¶蹉跎憑
髙每望碧湖外羣峰玉立青嵯峨善權¶山水最佳處我
<pb:KR4d0561_WYG_005-4b>
公去知清興多來時風景溢吾¶目不用登臨勞吾足有
聲之畫勝丹青曲盡物¶情人歎服天開地闢羲皇前神
工為誰開洞天¶爾來一萬八千歲金堂玉室居羣仙飛
車鸞鶴¶乆不見春去秋來只鴻鴈青山前度汚狼煙從¶
此四郊荆棘遍洞前玉氣金瀰漫仙家應作瑶¶池觀層
巔巨石勢欲墮過者為之心膽寒翩翩<md:KR4d0561_SBCK_005-5a>¶石燕黏翠壁飛
來若與人相識馬如龍車如水¶尋常貴逰無足數以分
清致侣名緇一代風流¶繼支許樂哉山水三日逰忘却
<pb:KR4d0561_WYG_005-5a>
世間千種愁昔¶人名句題玉柱今公徤筆留銀鉤寄言
武陵人¶桃源兹可求丹砂多與鍾乳襍瑶草不知蒲栁¶
秋長橋無饞蛟南山無猛虎在處可逰觀政須¶人好古
(闕/)墨圓碑篆亦竒絶似岐山石為鼓竹¶姑子明年春山
僧煑玉邀嘗新哦松暇日肯同¶去作詩更為山傳神<md:KR4d0561_SBCK_005-5b>¶　　　鄉飲酒詩
　¶　皇帝即位之五年歳在壬子詔天下行鄉¶飲酒禮
　　明年癸丑正月二日常州府太守¶孫公率僚属行
<pb:KR4d0561_WYG_005-5b>
　　之儀物品節不約不侈省¶部主事宋公實在賓位
　　僎介而下耆客凡二十¶七人執事者位之其登降
　　揖讓盥洗獻酢¶靡不如矩時某年七十有七亦得
　　以布衣厠¶諸賢士大夫之列葢有不勝其喜幸者
　　率¶爾口占以紀盛集云<md:KR4d0561_SBCK_005-6a>¶一統乾坤大羣生雨露新君王能建極風俗易¶還淳鄉
飲稽蒼籙天書降紫宸諸侯遵令典嘉¶讌展芳辰黌舍
簪纓集珍羞爼豆陳主賓儀秩秩¶僎介色津津椒頌三
<pb:KR4d0561_WYG_005-6a>
陽日芹香泮水春工歌聲¶律古揚觶獻酬頻聖澤沾羣
品仁風播八垠賜¶酺無足比置宴詎能倫老我(闕/)中(闕/)
諸公席上¶珍叨陪聆(闕/)法喜獲坐連茵引領瞻西日傾
心¶拱北辰知恩無以報三祝效封人¶
　　　謝董明府惠炭<md:KR4d0561_SBCK_005-6b>¶范叔寒多正不禁烏新重惠比烏金賒來脫粟¶方炊飯
留得焦桐好製琹環堵一龕春盎盎麗¶譙三鼓夜沉沉
硯池雲起龍香暖寫我梅花鐡¶石心
<pb:KR4d0561_WYG_005-6b>
　　　雨中懐秦主簿¶
東門之東西市西人家屋頭啼竹雞新年十日¶九風雨
二老㡬時堪杖藜¶
　　　懐儲教授¶
鎬京春宴醉簪花歩出都門駕小車七里八岡<md:KR4d0561_SBCK_005-7a>¶山店夜
一氊風雨宿誰家¶
　　　次韻言懐¶
親朋淪落盡故國似他邦矮柱龜頭舍踈櫺蚌¶殻牕鵲
<pb:KR4d0561_WYG_005-7a>
聲簷外喜鸞影鏡中雙兒女俱婚嫁逃¶禪笑老龎¶
　　　二¶
江海飄零客&KR0547;塵二十秋逝將諸犬子歸老此¶菟裘夜
雪圍爐坐春風秉燭逰樵漁時共醉何¶異宴瀛洲<md:KR4d0561_SBCK_005-7b>¶　　　三¶
老我龜藏六無毛可作氊躭詩閑未得強酒醉¶當先茅
宇城闉外梅花臘日前幸逢賢郡守鄉¶飲禮髙年¶
　　　四
<pb:KR4d0561_WYG_005-7b>
短日經南陸嚴寒鼔朔風遍懐知己友長覔寄¶書鴻世
態今如此人心古不同青天如可問飛¶歩躡長虹¶
　　　五<md:KR4d0561_SBCK_005-8a>¶風冷柴門閉齋居縮似蝸小橋平陸里識字老¶農家野
飯常留客村醪頗勝茶早梅溪上折斜¶挿膽瓶華¶
　　　六¶
貧居家事少客去跛奚閑茅屋牽蘿補蘭堦擇¶草刪雪
添南浦水雲暗北牕山孰謂寒如許雞¶鳴客度闗
<pb:KR4d0561_WYG_005-8a>
　　　七¶
自分馮唐老誰憐范叔寒婆娑鳩在杖蕭散鶡<md:KR4d0561_SBCK_005-8b>¶為冠夢
筆才華减談經喘息殘昨來初度日淚¶落酒盃酸¶
　　　八¶
神仙無足信何藥可延年素行多違俗丹心不¶愧天座
留談笑客門泊往來船吟雪誰相似襄¶陽孟浩然¶
　　　送秦宜仲主簿之京¶
丈夫不灑離别淚盃酒聊發玲瓏歌黄楊閏餘¶歲已乆
<pb:KR4d0561_WYG_005-8b>
紅杏日邉春正多子瞻手攜鐡柱杖太<md:KR4d0561_SBCK_005-9a>¶白足上金鑾坡
鳯臺佳景必重賦千萬寄詩來¶薜蘿¶
　　　送主上人兵後尋叔歸臨江侍養¶
青年未焚紫羅囊竹林之逰鵷鳯翔一旦身為¶苾蒭草
半間屋住菩提塲安知兵甲滿天地遂¶令叔姪成参商
桑田即變家亦毁蒲屨欲織親¶俱亡某山某水總淪沒
曰祖曰禰誰蒸嘗象龍¶駕法力雖猛豺獺報本情難忘
﨑嶇行脚求從¶父殷勤稽首祈空王䕶身符出虎牢險
<pb:KR4d0561_WYG_005-9a>
忍辱鎧<md:KR4d0561_SBCK_005-9b>¶染狼煙黄長洲茂苑乆争戰殘山剩水方凄凉¶
相逢不覺開口笑差喜自得安心方行人嗟歎¶擁長道
畫鷁送將歸故鄉孤雲飛處是玉笥把¶茅蓋頭猶錦堂
蒲羞可助潢潦薦木瓢共飲曹¶溪香愚觀諸公發歌詠
力為吾道扶綱常惜哉¶僧中有此郎疇能為爾加冠裳
於乎疇能為爾¶加冠裳¶
　　　次韵袁仲徴見寄并自述¶
城隂山作讀書堆書畫船從海上回春水泮池<md:KR4d0561_SBCK_005-10a>¶芹小摘
<pb:KR4d0561_WYG_005-9b>
秋風老圃菊重栽明時正用凌雲筆清¶夜還傾酹月杯
百里相忘兩相憶詩筒好寄便¶鴻來¶
　　　二
才華减盡姓名低頼有綸竿釣碧溪衰鬢㡬莖¶蓬綴雪
閑心一㸃絮沾泥江山有助詩頻賦朋¶舊相過酒共攜
金斗城東二三里道傍茅舍似¶雞棲¶
　　　借韵寄蔣以愚¶
江上羣山翠作堆江雲與客共低回黄楊閏後<md:KR4d0561_SBCK_005-10b>¶餘無厄
<pb:KR4d0561_WYG_005-10a>
丹桂天髙孰為栽飽吃河豚肥似乳醉¶看江水小如杯
延陵祠墓春申巷我亦拏舟訪¶古來¶
　　　借韵寄劉小齋¶
白練裠輕帽屋低緑隂庭戸瞰清溪詞章落筆¶如翻水
篆籀藏鋒若印泥一昨論文心共許㡬¶重飛夢手重攜
絶憐鳯穴生雛好已向朝陽碧¶樹棲¶
　　　謝許克敬六月惠炭<md:KR4d0561_SBCK_005-11a>¶去年臘月人凍死我亦牛衣眠不起家僮赤脚¶令采樵
<pb:KR4d0561_WYG_005-10b>
日暮歸來墮雙指德哉古人憐我貧于¶今暑月遺烏薪
藥爐喜得文武火茶鐺爛煑槍¶旗春禦寒有偹心膽壯
故態盡除寒乞相山空¶歲晚雪復來平地不妨深一丈
烏薪爇成霞焰¶紅藜牀坐我龜巢翁灰中芋栗薦村酒
凍梨面¶作桃花容齊奴爨蠟自奢侈野人炙背無足比¶
融融之樂度殘年重賦新詩謝知己¶
　　　病中䝉董知縣陳縣丞尹主簿枉顧且有<md:KR4d0561_SBCK_005-11b>¶白粲
　　　𤓰酒之惠旣而病愈賦此以謝
<pb:KR4d0561_WYG_005-11a>
鳬舄飛來野老家同僚先後佩飛霞共憐敗絮¶多生蝨
為問疑盃或飲蛇月俸分將官廪粟朋¶尊兼餉早秋𤓰
相如四壁生光彩試握霜毫荅¶寵嘉¶
　　　常郡泮宫詩¶
猗昔廟學悉燬于兵我侯作之聿觀厥成巍巍¶素王羣
賢儼如侯殿侯廡豆籩所於師生有廬¶講道在堂飲社
讀法有程有章我侯戾止若網<md:KR4d0561_SBCK_005-12a>¶而綱嘉乃進修戒毋怠
荒宫墻非髙丹堊非侈¶道彌六合聖有遺軌侯揚天休
<pb:KR4d0561_WYG_005-11b>
嘉惠士子士風¶還淳庶見麟趾¶
　　　武邑新學詩¶
邑有孔廟棟橈欲墮舊亦有學濕漏且庳惟邑¶長式撤
而新之清廟奕奕門廡階墀聖賢明靈¶陟降在兹黌宇
言言齋有詩書師友講貫朝斯¶夕斯射則有圃書或臨
池帷林杏壇古音朱絲¶顧諟廟學治化之基帶澤育莪
比迹蒼姬絃歌<md:KR4d0561_SBCK_005-12b>¶武城異世同規¶
　　　襍詩
<pb:KR4d0561_WYG_005-12a>
積隂當𤣥冬生生機已息陽孳僅毫髪梅花獨¶先得若
人玩化機於此已深識攀條摘玉蕋吟¶玩意莫測維復
見天心所慮羣隂逼閉門夫如何¶君子政惕夕煢煢保
養間由兹見天德¶
　　　二
山雲忽低徊四郊紛白雨老農荷鋤歸布谷桑¶間語相
勸一何勤一鳴再三俛老農感禽意豈¶憚東作苦嘉榖
已函活尚待明日煦小兒未觧<md:KR4d0561_SBCK_005-13a>¶事大兒逺服賈農器已
<pb:KR4d0561_WYG_005-12b>
可敶耡耰在梁梠入室¶惟老妻出沒撫&KR1125;甒¶
　　　三
凛秋氣忽微徂暑已云往黄花異凡木所植本¶因壤稜
稜清霜間誰復見俛仰肅殺一氣中鋭¶氣出其上强梁
固可人傲德毋日長
　　　四
志士想邱¶壑老驥厭長道歸來已低徊但覺青山好至
樂¶在天倫不必事華藻交歡能㡬何及今已衰老
<pb:KR4d0561_WYG_005-13a>
　　　五
至老無&KR0113;行善類日以疎生知媿古人宴安夫¶何如羣
處不念德草草復離居春還有餘興雜<md:KR4d0561_SBCK_005-13b>¶花滿郊墟網罟
不能操空羡淵中魚
　　　六
青陽既開¶動草木方敷榮積雪忽如此豈不害含生大
化¶無停機生生寧有已人心偶自徂豈不害天理¶援琹
一鼓之坐致麤穢除吾分一天地積隂夫¶何如
<pb:KR4d0561_WYG_005-13b>
　　　二月二日漫興¶
東風吹散社公雨紅白花開爛錦雲時俗喜逢¶迎富日
老夫羞作送窮文裌衣試著寒猶怯拄¶杖歸來酒半醺
為問驛橋楊桞樹送人多少去<md:KR4d0561_SBCK_005-14a>¶從軍¶
　　　送安上人歸馬跡山¶
挿竹山中偶出逰折蘆濠上即歸休踞牀獅子¶聲方吼
踣銕龍駒跡尚留華雨六時紛似雪松¶風五月冷於秋
客來認得南泉斧七十二峰應¶㸃頭
<pb:KR4d0561_WYG_005-14a>
　　　禱雨¶
黄梅落盡雨愆期太守憂農日皺眉滂沛一朝¶隨五馬
四更三㸃謁叢祠<md:KR4d0561_SBCK_005-14b>¶　　　二
乞雨歸來雨滿天朝衣兩袖帶香煙綠莎青笠¶人如畫
多稼亭中看力田¶
　　　三
一寸丹衷徹彼蒼不勞方士篆符章田家雨足¶豐年瑞
<pb:KR4d0561_WYG_005-14b>
官舍風清化日長¶
　　　寄京口俞伯鎮兼簡江教授¶
飛雲妙墨來前日聽雨髙軒憶妙年杜曲桑麻¶㡬家在
韋賢父子一經傳杖藜欲去尋黄鶴褁¶茗相攜看杜鵑
竹樹樓臺江總宅想應新築大¶江邉<md:KR4d0561_SBCK_005-15a>¶　　　夀董明府¶
臨汝佳山水鍾英賦厥初身為百里宰腹有五¶車書見
客無官况休衙只獨居夀眉揚喜色百¶里拜新除
<pb:KR4d0561_WYG_005-15a>
　　　次韵荅性天之長老¶
道人踞猊牀眼明如趙州每言西來意爰及東¶家邱白
首林泉交清風江海秋法幢扶欲起法¶鼓鳴未休本來
無住著聊爾小淹留鹿眠荒苑¶内烏啼古城頭天道自
坦夷髙堂豈伊優他山<md:KR4d0561_SBCK_005-15b>¶石可礪直木枝有樛巴蛇或吞
象鼷䑕能食牛¶頼有佛目明洞見鬼窟幽萬語歸一㸃
坐斷聞¶思修¶
　　　病中即事
<pb:KR4d0561_WYG_005-15b>
何物青蠅滓玉壺掣鞲飢鶻攫鵷雛病軀痛作¶雷鳴腹
垢面愁添雪滿鬚欹枕卧看殘菊在下¶牀呼取短笻扶
客來與說塞翁馬笑指蒼天慰¶老夫¶
　　　二
天方老我心如鐡誰謂讒人口爍金覆轍始知<md:KR4d0561_SBCK_005-16a>¶行路險
移家此去入山深缾無儲粟還沽酒爨¶有焦桐莫製琹
且喜日來聾兩耳從教蚯蚓作¶龍吟¶
　　　九月朔䝉周彦美詹伯逺蘇惟可攜酒殽¶過城
<pb:KR4d0561_WYG_005-16a>
　　　東草廬時余徃潞城田舍次日賦¶此以贈¶
老夫一棹尋醫去佳客三人載酒過破屋茅飛¶烏豈好
衡門木落雀堪羅交情自古陳雷少世¶態如今鬼蜮多
醉帽簪花開笑口尚須秋曉過<md:KR4d0561_SBCK_005-16b>¶西河¶
　　　示子¶
憶年二九歲之吉朝賁闖門驄馬匹柏府遄歸¶鄂書出
烏雛戀母情所鍾歛翮不附髙飛鴻屢¶閲星霜怨樹風
帶經犁鉏賫壯志欲籋青雲竟¶顛躓羞與腐草枯木比
<pb:KR4d0561_WYG_005-16b>
東家借燈夜繼日著書¶泚我潛夫筆數載兀如僧縛律
書成兩髩秋蓬¶飛出門復遇鍾子期麟膠為續焦桐絲
旁觀方¶笑鮎上竹呉下風塵驚滿目蕉隍夢成俄失鹿<md:KR4d0561_SBCK_005-17a>¶蒼姬訖籙寳鼎移血流四海誅鯨鯢水魚漏網¶亦㡬希
全家幸爾歸鄉土欲學龎公逺城府骨¶肉遭逢射弓弩
卧疴兩月悟前非白生虚室春¶熙熙茹荼味亦甘如飴
朝來坐起沐且櫛炙背¶茨檐抱雙膝七十八年聊記述¶
　　　懐呉中行
<pb:KR4d0561_WYG_005-17a>
老我平生頗閲人惟公知已絶無倫别來夢裏¶常論舊
只說閑中莫厭貧湖海氣豪心似鐵庭¶闈親老鬢如銀
遥憐歲晚家居好魚躍氷池入<md:KR4d0561_SBCK_005-17b>¶饌新¶
　　　寄熊元修¶
佳兒發軔之官去名父居閑味道腴詩巻剩添¶兵後作
酒尊常為客來沽江湖結社鷗盟冷遼¶海還鄉鶴夢孤
煙水相望逺相憶寒雲欲雪¶晝糢糊¶
　　　寄武城知縣趙鵬南
<pb:KR4d0561_WYG_005-17b>
雙舄鳬飛下赤墀一行鴻澤撫黔黎昔賢過化¶絃歌地
今代重興禮樂時春雨桑麻如杜曲秋<md:KR4d0561_SBCK_005-18a>¶風未稼即邠詩
檗飡氷飲持三尺製錦功成¶聖主知¶
　　　寄盧公武兼問殷孝伯安信¶
憶言雨别去途難喜得雲歸舊谷盤郡乘手揮¶狐史筆
齋居頭帶鹿皮冠草生林舘皆書帶竹¶老溪園可釣竿
獨念咸陽殷博士有無黄耳報¶平安¶
　　　送殷孝伯教諭之咸陽
<pb:KR4d0561_WYG_005-18a>
逺逰自是男兒志特立正當強仕年衣上宻縫<md:KR4d0561_SBCK_005-18b>¶慈母線
擔頭輕束廣文氊春秋三傳繼絶學畢¶郢諸生得盛傳
老我也須飛夢去振衣同陟華¶山巔¶
　　　䕶國寺對雨¶
去年梅熟雨蹉跎豈意今年苦雨多偶食僧廬¶苔作脯
忍聞田舍麥生蛾山禽滑滑題雙樹檐¶漏浪浪注九河
往事共論魚腹恨近年平地亦¶風波¶
　　　和林韵<md:KR4d0561_SBCK_005-19a>¶
<pb:KR4d0561_WYG_005-18b>
黄梅落盡天猶雨白日晚來風更寒老去甚慙¶詩興少
病餘猶喜酒腸寛舟中自古有敵國李¶下從今莫整冠
蒲屋紙&KR0420;明似雪政須僵卧似¶袁安¶
　　　送性天之長老兼簡初士元大方厓兩禪¶伯¶
方坐天寧古道塲&KR0205;辭雲水别河梁蕭蕭木落¶山中雨
去去孤篷滆上霜白雪調髙人寡和黄¶花開晚自餘香
南能北秀煩相問為覓平安第<md:KR4d0561_SBCK_005-19b>¶一方¶
　　　徙居横山口號
<pb:KR4d0561_WYG_005-19a>
為愛横山山水清山前築室小溪縈老夫枕石¶㸔雲卧
兒軰求田候雨畊古井寒泉龍有宅孤¶村夜月犬無聲
廿年兩眼風塵晴猶喜如今見¶太平¶
　　　二
三農閭伍共煙霞數口清貧第一家瓦釜煑糜¶燒槲葉
布裘添絮着蘆花交逰總覺鄉情好吟¶眺偏宜野景賖
不見羽人王百八浪傳仙井委<md:KR4d0561_SBCK_005-20a>¶丹砂¶
　　　三
<pb:KR4d0561_WYG_005-19b>
清夢尋常繞薜蘿白頭今日此婆娑牕含風露¶秋容净
簾捲林霏爽氣多浮世百年生處樂青¶山㡬度醉時歌
莫愁猛獸藏林樾郡有劉昆必¶渡河¶
　　　四
山北山南地盡耕人家祗欠讀書聲丹楓似我¶衰顔醉
黄鶴如仙瘦骨清呉越喜逢連歲稔朱¶陳多續舊姻盟
客來莫厭頻留宿新種梅花好¶月明<md:KR4d0561_SBCK_005-20b>¶　　　次韵荅袁子英見寄
<pb:KR4d0561_WYG_005-20a>
萬國風塵百戰餘一襟氷雪五車書朝廷未賜¶延年杖
鄉里聊乘下澤車鐡網珊瑚遺渤海玉¶峰鸂鶒異伊閭
長門賦直千金貴詎信相如筆¶乆虗¶
　　　上臺官¶
經鋤子為屯田去罄室翁歸儋石無八十衰顔¶頭戴白
一雙昏眼淚含珠鵲寒空繞無枝樹烏¶餒徒生返哺雛
匍匐哀鳴臺下閣尚期甘雨活<md:KR4d0561_SBCK_005-21a>¶焦枯¶
　　　挽謝天民
<pb:KR4d0561_WYG_005-20b>
細桞營中玉一株狂飈吹折莫春初杜鵑繞樹¶啼紅血
知爾思歸恨有餘¶
　　　二
三十青年氣食牛貂蟬未得出兠鍪故園芳草¶春如海
誰謂王孫不復逰¶
　　　題鄧九淵縣丞白雲親舍圖¶
若人自是青雲器方爾浮雲如展驥白雲親舍¶作畫圖
寓我思親未歸意螺山隠隠雲央央吾<md:KR4d0561_SBCK_005-21b>¶家宛在山之陽
<pb:KR4d0561_WYG_005-21a>
西天千里水天碧北堂五月松¶花凉堂上慈親夀觴舉
堂下諸生綵衣舞頼伊¶黄耳觧傳書道我赤心方報主
主恩方報報親¶恩望兒無勞親倚門直待平反歸報喜
却到青¶山白雲裏¶
　　　和宜興鄧縣丞出¶
離墨山前芳草多馬蹄曽此㡬經過囤碑文¶字無人識
風雨消殘近若何¶
　　　二
<pb:KR4d0561_WYG_005-21b>
民有歌謡吏不譁村莊兒女簇如花深山處處<md:KR4d0561_SBCK_005-22a>¶茶煙暖
小市家家酒斾斜楊桞隂中頻駐馬杜¶鵑聲裏亦忘家
祗緣報國心殊&KR0704;更喜流年鬢¶未華¶
　　　金牛臺送長史仲埜¶
清明雨晴花正開折花送客金牛臺金牛遺跡¶不復見
但見塵埃野馬去復來臺前鶴谿貫洮¶滆瀕湖緑野平
如席臺後羣山倚大江齊梁故¶里迷榛棘登髙望逺散
離憂超然如見崑崙邱¶為問堰頭楊桞樹頗嘗見有此
<pb:KR4d0561_WYG_005-22a>
客不五年參贊<md:KR4d0561_SBCK_005-22b>¶二千石飲氷食檗持三日簿書肯綮㳺
刄餘白¶雪詞髙人共惜樓船泝流出京口閘官放水蛟¶
龍吼青苔絶壁為留題名與此臺俱不朽¶
　　　贈眼醫張嘉甫¶
重瞳天子真天人擇醫乃得天麒麟金篦不刮¶眼中瞙
家有異藥能通神璇霄沆瀣和𤣥雪洗¶滌靈臺煙火熱
刀圭微入阿堵中風巻微雲出¶明月天顔咫尺頻為喜
白金紫騮恩甚侈豈無¶太史載冊書繼美倉公上池水
<pb:KR4d0561_WYG_005-22b>
老夫一目雲糢<md:KR4d0561_SBCK_005-23a>¶糊扶&KR0629;逺來煩掃除京華道上鬼揶揄
爾詩將¶比蛇銜珠¶
　　　贈周實翁¶
髩髭如㦸氣如虹芳茂山前矍鑠翁可惜一雙¶青白眼
㸔雲孤卧北牕風¶
　　　兒子木䝉恩釋屯種而歸詩以誌喜¶
老烏失孤雛噭號鸞臺前鸞鳴徹九闗徳澤降¶自天鐡
籠放雛歸渇飲劍井泉井泉非不甘飲¶之不下咽念我
<pb:KR4d0561_WYG_005-23a>
老病烏肺肝煙火然返哺知㡬<md:KR4d0561_SBCK_005-23b>¶時骨肉且生全牖戸尚
綢繆羽衣復翩躚衆鳥¶喜聲集卉木回春妍援毫紀離
合執徐洪武年¶
　　　呉中行惠方竹杖¶
往有方竹杖化龍歸混茫吾知龍之靈知我力¶尚強今
年八十餘舉足勢欲僵一目眇數月白¶日如昏黄出門
多棘榛况復畏虎狼感君扶持¶意以杖逺寄將稜稜七
尺觚材㧞宛種良孤根¶斬鐡石老節凌風霜聱叟性惡
<pb:KR4d0561_WYG_005-23b>
圓為爾重激昻¶氣類喜相得顛危頼能防秋風黄葉村
春雨烏<md:KR4d0561_SBCK_005-24a>¶石岡挂我沽酒錢時與逰醉鄉赤藤含赧色青¶
藜失輝光睹物思故人晤言未渠央¶
　　　即事¶
方竹過眉杖单紗墊角巾室中無長物林下一¶閑人¶
　　　二
北牖青山近南風朱夏凉草蔬留客飯木榻似¶僧房¶
　　　余之死欲速埋素志也今偶得小邱扵横¶山之
<pb:KR4d0561_WYG_005-24a>
　　　陽竁而甓之余他日葢棺埋可速<md:KR4d0561_SBCK_005-24b>¶矣倚我長欃
　　　歌以自適¶
枯蟬脫殻欲化老蠶作繭自纒一笑不拘風水¶龜藏姑
待天年¶
　　　二
阮孚着屐未了劉伶荷鍤長隨便作松根糞土¶也勝兵
前肉籬¶
　　　次韵陳庠仲見寄
<pb:KR4d0561_WYG_005-24b>
老去衡茅寒到骨兒能負米慰愁顔峽舟風打¶前時覆
塞馬天教此日還氷雪泠泠龍井水煙¶霞隠隠鹿門山
芙蓉湖上鷗波濶殊勝雕籠鎻<md:KR4d0561_SBCK_005-25a>¶白鷴¶
　　　贈陳谷禪老¶
帀地叢林瓦礫塲法幢扶起破天荒木魚呼粥¶餔禪侣
蔬筍香來八九霜¶
　　　二
選佛場開金碧區雲蘿煙樹一塵無客來㑹得¶安心法
<pb:KR4d0561_WYG_005-25a>
莫向江邉更折蘆¶
　　　三
布金人比獨園多金色山林作補陀童子畫沙¶成佛去
蹄涔豈足擬鯨波¶
　　　四
庭前栢樹觧通禪洞裏桃花小更妍媿我梁園<md:KR4d0561_SBCK_005-25b>¶詞賦客
髩絲風裊煑茶煙¶
　　　送孫太守奔䘮歸濟南
<pb:KR4d0561_WYG_005-25b>
大江之南煙水秋滆湖船送孫常州甘棠遺愛¶召伯去
黄楊閠餘丁母憂五年組綬忽衰絰四¶郊&KR0237;袴多歌謳
兒童騎竹忍相送父老杖藜争¶欲留孤雲宛在長白外
清濟如㵼銀潢流北堂¶萱草秋寂寂西風落木寒颼颼
堂前稽顙薦蘋¶&KR0488;隴頭灑淚沾松楸誓言永佩阿㜷訓
酒戒不¶受傍人咻蜚英乆矣徹斧扆欒棘暫爾棲林邱<md:KR4d0561_SBCK_005-26a>¶頴川太守已台鼎碧山學士皆瀛洲正須大木¶成巨室
豈容野水横孤舟君親俱報志願足几¶杖却歸封素侯
<pb:KR4d0561_WYG_005-26a>
　　　送源無竭回金山¶
龍㳺堂前獅子牀坐分風月今㡬霜千金一壺¶有妙用
三呉百越聊逢塲黄花鬰鬰秋雨爛白¶雲悠悠江水長
重摩松頂作受記毋令黛色參¶穹蒼¶
　　　復愁<md:KR4d0561_SBCK_005-26b>¶茅茨數家黄葉村霏雨一月溪水渾慈鴉種麥¶日未暝
猛虎下山人閉門¶
　　　江隂陳漢廣為北平府指揮使司知事隨¶例免
<pb:KR4d0561_WYG_005-26b>
　　　　官¶
黄金臺上古賢士竹帛埀名世稱羙碧油幢下¶今幙賓
風雲際遇與同倫清氷玉壺烱胸臆鐡¶箸爐灰妙籌畫
殷勤報國傾寸丹雪花如席不¶知寒扶揺方展雲鵬翼
翩然退飛隨六鷁且喜¶髙堂慰老親毋勞黄耳寄書頻
澄江如練山如<md:KR4d0561_SBCK_005-27a>¶掃金菊芙蓉秋正好人生三樂古難全
熊魚得¶兼真自天塤箎迭奏夀觴舉綵衣褊蹮膝前舞¶
富貴故鄉朱買臣風流鑑湖賀季真一經已勝¶千金産
<pb:KR4d0561_WYG_005-27a>
况有牙籖三萬間應笑龜巢鶴髪翁小¶兒只作識字農
脫身顛厓猶自喜殫力犁鉏供¶菽水尚期東壁借餘光
讀我兎園書半箱¶
　　　重逰虎丘寺¶
不謁閭丘謁虎丘幅巾藜杖興悠悠飄蕭白髪¶三千丈
來往青山八十秋寳地近曽為戰壘劍<md:KR4d0561_SBCK_005-27b>¶池今復属禪流
老松知我題詩意也學生公石¶㸃頭¶
　　　過呉門
<pb:KR4d0561_WYG_005-27b>
二千年外興亡事試為呉儂問老天西子矉眉¶真可醜
東門抉目竟何&KR0317;荒臺走鹿巖花笑殘¶鱠成魚野史傳
買得綠尊堪晚酌且將湖水煮¶湖鮮¶
　　　次韵荅姜天定¶
白首歸來山澤臞山行依舊不須扶十年兵革<md:KR4d0561_SBCK_005-28a>¶遺黎少
㡬處沙塲戰骨枯嬾去效顰隨醜婦安¶知走躄到浮圖
求詩惟厭雞林賈猶勝門前吏¶索租¶
　　　二
<pb:KR4d0561_WYG_005-28a>
詩筒寄自清秋曉書印封來白絹斜一子幸能¶歸負米
雙瞳可奈翳生花居貧不病如原憲弔¶古能文愛李華
何日細論今古事荒村獨樹老¶夫家¶
　　　送任叔正歸上海¶
猗歟子任子唾珠腹琅玕一登龍虎榜即着獬<md:KR4d0561_SBCK_005-28b>¶廌冠陛
辭䝉主恩家居奉親歡行囊負禄米歸¶佩納幽蘭秋月
釣龍江春雲畊鳯山藥室費長¶房木榻管㓜安逍遥烏
皮几神仙紫金丹時為¶療民瘼於親駐童顔葵心抱忠
<pb:KR4d0561_WYG_005-28b>
赤萊衣舞斕斑¶棲遲雲林下放浪湖海間訪舊過滆浦
尋幽出¶呉闗退鷁翅方歛盟鷗心共閒樂哉壺中天虗¶
白泰宇寛¶
　　　送董經歴奔喪歸太原¶
清風蓮幙諸侯客白雪麻衣䘮母還扇枕未能<md:KR4d0561_SBCK_005-29a>¶償素志
倚門無復見慈顔四千里外迢迢路一¶片雲邉莾莾山
只恐鶴書催入覲又隨鵷鷺造¶朝班¶
　　　西宿丁堰贈江隂王主薄
<pb:KR4d0561_WYG_005-29a>
五月六月凉如秋昨夕今夕雨不休屋山雷撼¶黑風起
漕渠水溢黄河流河濱之陶萬夫聚誰¶其董之暨陽簿
&KR0325;墻祗見烏曹磚飲氷食蘗忘¶情苦老夫擊柝天未明
隔水又聞搏埴聲扁舟¶興盡不往見惡詩聊冩來時情<md:KR4d0561_SBCK_005-29b>¶　　　夏五之初偕江隂張希聲䓁過鄒忠公墓¶即事
　　　口占以寓感慨并用趣郡守張侯弔¶墓之行¶
青山門外羊腸路走謁道鄉夫子墓向來滄海¶變桑田
翁仲漂零竟何處麗牲之碑高十尺頺¶若銅駝卧荆棘
<pb:KR4d0561_WYG_005-29b>
牧童敲火未足悲正恐𤓰分搗¶衣石使君五馬來何時
摩挲細㸔黄絹辭五丁¶一呼為扶起隴頭草木皆光輝
予方與客酹清¶酤白鶴飛來作人語使君應表鄭公鄉
専美那<md:KR4d0561_SBCK_005-30a>¶容孔文舉¶
　　　代簡張希尹¶
余生寡諧俗老去得知己晤言固云晚莫逆良¶可喜聨
翩諸侯客寂寞著書事夜分青藜火晝¶並烏皮几㡬回
論班馬一笑觀亥豕煙雲揮灑¶外風月吟嘯裏蚶盃酌
<pb:KR4d0561_WYG_005-30a>
流霞獸爐&KR0353;沉水佳¶哉水調詞清我塵俗耳朱絃聽者
稀白雪和能¶㡬别來懐合簪夢見承倒屣帷林大江邉
瓢巷¶横山趾秋風落梧葉甘雨熟菰米相望不三舍<md:KR4d0561_SBCK_005-30b>¶相
過堪一葦詩筒繼元白通家猶孔李况與阿¶戎談亦與
諸任齒尚友古之人厥德薰晋鄙¶
　　　雨中懐任義甫¶
十日秋霖未肯晴石尤風作虎嘷聲東門父老¶應相問
何事龎公也入城
<pb:KR4d0561_WYG_005-30b>
　　　蚶盃¶
溝南老仙出杯孔竒酌言詢之杯從何來匪兕¶而觥匪
玉而巵不琱不鎪不覆不欹謂為蚌耶¶鷸胡弗持謂為
蛤邪爵奚爾為測海之蠡其殆<md:KR4d0561_SBCK_005-31a>¶庶㡬老仙笑言子宜背
窺瓦壟之文微蚶而誰¶水族之秀實生天池昔逢羽人
觀迺朶頥麯蘗¶為粮華陽同歸轉客我者廿年于兹如
李白氏¶杯鸚杓鷀釃風酹月朝斯夕斯走亦何幸數從¶
宴娯百憂俱忘是用作詩
<pb:KR4d0561_WYG_005-31a>
　　　次韵管伯齡見寄¶
笠澤臞儒比列仙菊潭秋水觧延年每懐逺送¶江頭别
喜得安書鴈足傳赤米白塩瀕海地香¶橙紫蠏早霜天
客來賸說幽居好日日題詩思<md:KR4d0561_SBCK_005-31b>¶湧泉¶
　　　二
滄洲舊隠宅江東白首忘機似海翁金菊晚開¶香淡淡
玉山孤立勢崇崇通家子弟連年别愛¶客情懐往日同
歲晚欲尋安道去扁舟當趁落¶湖風
<pb:KR4d0561_WYG_005-31b>
　　　又
郇公五朶雲天風送來前憐我落巢兒覆盆重¶見天三
復誦佳句一如飲甘泉金篦刮吾眼華¶津生我咽重念
謝公險毛骨仍凛然金鑠雖被¶毁璧歸猶幸全兩鬢雪
飄蕭雙袖風蹁蹮寒蛩<md:KR4d0561_SBCK_005-32a>¶語音喜秋花笑容妍荅詩報君
知今年勝前年¶
　　　贈刋字闞士淵¶
憶昔趙文敏公之冩天下碑鐫字獨稱茅紹之¶紹之之
<pb:KR4d0561_WYG_005-32a>
妙在何許八法靡有秋毫遺嗟哉文敏¶不同世抱藝如
茅誰品第斬蛟橋下溪水清鐡¶筆淬來鋒甚銳篆𨽻真
行章草書銀鈎鐡畫冩¶璠璵天然筋骨見顔桞假手補
戈真是虞文章¶太守眼如電語重兼金數稱羡青年正
可為時¶出山居聽泉何足戀羣公將勒燕然銘中郎要<md:KR4d0561_SBCK_005-32b>¶令傳石經老夫為伊雙眼青鐡筆于今錚有聲¶
　　　寄盧公武舍人¶
投老鶴溪埀釣緡遥憐鳯池掌絲綸靴霜待漏¶朝㑹早
<pb:KR4d0561_WYG_005-32b>
墨雲染翰詞頭新石麟自是天上物金¶薤散作人間春
尚須鼓吹振六籍蹴踏班馬追¶楊荀¶
　　　送同知陞遷安慶郡太守¶
郡守坐分金斗月朝靴今滿玉階霜一襟耿耿¶留遺愛
五馬霏霏被寵光官誥叠承恩渥重御<md:KR4d0561_SBCK_005-33a>¶屏新錄姓名香
可憐八十龜巢老尚欲攀轅立¶道傍¶
　　　送史宗儒歸省親¶
北風狼號霰撒菽洮湖白浪髙於屋㳺子扁舟¶歸省親
<pb:KR4d0561_WYG_005-33a>
行囊賸有新珠玉舟行到家除夕前髙¶堂守歲開長筵
斑衣捧酒為親夀河清復見昇¶平年相門出相今非昔
文彩風流還籍籍一賦¶可值千百斤貧似相如未岑寂
窮居我亦四壁¶空吾兒經鋤瀼西東煩將此意問若翁
名教之<md:KR4d0561_SBCK_005-33b>¶樂將毋同¶
　　　寄金華府尹經歴¶
牧伯方宣化賓僚喜得仁幕中勞贊畫胸次有¶經綸&KR0501;
郡征輸夥清朝紀律新轍魚須救涸尺¶蠖正求伸月湛
<pb:KR4d0561_WYG_005-33b>
雙溪水風生七邑春簿書雖雜¶遝矩矱自持循耿耿存
虗室昭昭對大鈞宦成¶敢小怠德立豈無鄰逺别長相
憶前言敢重陳¶葑菲如可采薑桂有餘辛白首龍鍾老
滄洲寂¶寞濱歸鴻如可寄千里見慇慇<md:KR4d0561_SBCK_005-34a>¶　　　送田副使父憂歸¶
若人自是青雲器九萬扶揺尚埀翅髙秋沆瀣¶生碧霄
搏入詩脾作清氣頻年坐此塵土塲纖¶埃不滓芙蓉裳
豪吟接跡李太白桞金梨雪揚¶芬芳詩成落筆蛟蛇走
<pb:KR4d0561_WYG_005-34a>
多入雞林賈人手今朝¶送别毘陵城折盡西門道傍桞
東風雨晴花錦¶香京華到時春正長上林一枝棲鳯凰
鳯兮鳯¶兮鳴朝陽¶
　　　送張常州奉㫖入覲<md:KR4d0561_SBCK_005-34b>¶白髪田舍翁清曉何跚跚送侯赴朝覲扳轅吐¶哀丹去
年榖半熟藜藿度歲寒春來理農務豈¶憚稼穡難采薪
供陶冶四境空榛菅執柯渉重湖¶荆南斫青山非無犁
鉏具靡暇&KR0373;畝間烏曹事¶未已綠野多荒閑願侯念氷
<pb:KR4d0561_WYG_005-34b>
兢為民徹天闗樵¶斧暫容息農畮力可殫民歌岐麥秀
侯策五馬¶還古今兩張堪並載青史㸔¶
　　　送王起東御史丁憂起復赴京¶
君親恩重生當報忠孝情移義與俱冠豸威名<md:KR4d0561_SBCK_005-35a>¶傳舊日
攀龍寵渥拜新除玉堦雲集來儀鳯錫¶谷人稱返哺烏
折盡驛橋飛絮桞親朋相送喜¶何如¶
　　　送陶孝思赴召¶
夙學多才思崇文際盛時鶴書騰日下鵬奮出¶天池發
<pb:KR4d0561_WYG_005-35a>
軔青雲路承恩白玉墀泥塗龜曵乆阿¶閣鳯巢宜繩準
持三尺絲毫畏四知佩韋遵古¶訓介石蹈良規比德雲
輝草同誠向日葵往哉¶行所學動必慎其儀器作璠璵
美文成黼黻竒<md:KR4d0561_SBCK_005-35b>¶遺芳留汗竹無負故人期¶
　　　張知府命子送祖考墓碑還鄉¶
名門父子傳一經儼如韋相有𤣥成從親宦逰¶養親志
念祖喜䝉封贈榮潛德幽光恐磨滅伐¶石南山鐫墓碣
宋公文章踵韓桞史公清書追¶禇薛龜趺螭首重摩挲
<pb:KR4d0561_WYG_005-35b>
舟車載去勝槖駞四千¶里外薄炎海佳城埋玉山嵯峨
墓前翁仲㸔石¶立面帶煙霞含喜色九原精魂斯焜煌
百世雲¶礽益輝赫八月九月秋風清綵衣翩蹮趨鯉庭<md:KR4d0561_SBCK_005-36a>¶恱親細說鄉里情老夫亦來堂下聽
　¶　　和賈教授懐鄉¶
試㸔一簣可為山千里程從跬歩間取印正須¶金斗大
還家未入玉門闗泮芹過雨香堪摘壇¶杏無風意共閑
我欲中秋聽琹去扁舟&KR0712;棹後¶河灣
<pb:KR4d0561_WYG_005-36a>
　　　寄賈教授相期詣鄒墳祭掃¶
題詩郡圃景鄒亭澆酒林莊下馬陵白草西風¶秋莾莾
青山北郭路登登柱頭且㸔誰為鶴驥<md:KR4d0561_SBCK_005-36b>¶尾何慙我附蠅
坐待秋凉行有日老夫扶憊策¶烏藤¶
　　　道郷祠堂詩送張縣丞¶
道鄉祠前松柏蒼清氣凛然知㡬霜伏蒲一䟽¶吐肝膽
汗竹千古傳芬芳此去長安日月近且¶喜髙秋風雨凉
立朝願學子鄒子他年便作知¶恩堂
<pb:KR4d0561_WYG_005-36b>
　　　題許别駕雪山圖¶
南山雲起連北山樂天賦詩心共閒東山月出<md:KR4d0561_SBCK_005-37a>¶照赤壁
子瞻倚歌情甚適今公畫圖誦雪峰託¶興應與雲月同
璚林玉樹絶纎滓蓬婆城外山¶相侣羣邱角立白龍堆
飢寒喜無桃與哀蹇驢¶滑澾山前去絶似㶚橋人覔句
公餘展巻巖電¶流襟懐化作氷壺秋楊家氷山無足倚
何如坐¶對兹山隠烏几¶
　　　同友人祭鄒墓各賦詩一首
<pb:KR4d0561_WYG_005-37a>
先生高塚麒麟卧令子峩冠獬廌威汚玉青蠅¶除穢跡
銜書紫鳯賜恩輝八千里外甘泉竭三<md:KR4d0561_SBCK_005-37b>¶百年來世澤微
㵼我一盃寒澗淥卧碑扶起立¶斜暉¶
　　　送楊通判知蘇州府¶
延陵父老攀轅别呉郡兒童跨竹迎(闕/)¶
秩遷藩府重恩榮五湖秋水清堪比三¶壤遺風俗易成
遥望虎丘山下月餘光還可到¶柴荆¶
　　　寄張熙載問疾
<pb:KR4d0561_WYG_005-37b>
溝南隠者敦同姓每說相知見肺肝名似項斯<md:KR4d0561_SBCK_005-38a>¶詩句好
身如沈約帶圍寛一江雪浪潮平岸十¶日秋霖雨作寒
珍重齋居足怡恱玉枝無汗竹¶平安¶
　　　和賈教授詠懐¶
兩袖西風獨倚樓一天秋色斷虹收水村霜落¶紅于染
山色煙嵐翠欲流眼底㸔來興廢事胸¶中銷盡古今愁
莫嫌苜蓿盤無味喜有葡萄酒¶可篘¶
　　　重九次韵<md:KR4d0561_SBCK_005-38b>¶
<pb:KR4d0561_WYG_005-38a>
石潭無菊比南陽老我三千白髪長九日正須¶多買酒
一錢何必用㸔囊自憐身健茱茰紫更¶喜盤餘苜蓿香
早起東牕拄吟笏坐㸔紅日上¶扶桑¶
　　　又和寄秦宜中¶
髙堂燕客似高陽醉筆題詩興味長戀戀多情¶舊紗帽
滔滔無底老書囊銀瓶茰酒觥船滿玉¶杵橙虀蠏斗香
應笑陶潛空抱菊西風繞屋呌¶枯桑<md:KR4d0561_SBCK_005-39a>¶　　　贈辛林甫
<pb:KR4d0561_WYG_005-38b>
有客有客雙眼青婁江山水鍾其靈十年足不¶出户庭
手披韋編不暫停案頭照盡練囊螢先¶天後天見日星
百家喧囂無足聆九師亦以蠡¶測溟蓍策之妙窮杳㝠
語人吉㓙影隨形滿庭¶書帶生香馨一簾秋色風泠泠
去年抱琹來野¶亭古操為我作水伶吾方采樵如負苓
相與&KR0501;¶談洗心經呼吸沆瀣食楚萍一掃世味羶與腥¶
有時醉我蘆花汀客來買卦呼不醒惜哉孤鳯<md:KR4d0561_SBCK_005-39b>¶五色翎
翩翾何日儀虞庭鳯兮鳯兮請試聽黄¶河水清三千齡
<pb:KR4d0561_WYG_005-39a>
　
　
　
　
　
　
　
　
<pb:KR4d0561_WYG_005-39b>
　
　
　
　
　
　
　
　龜巢稿巻五

<pb:KR4d0561_WYG_006-1a>
欽定四庫全書
　龜巢稿巻六　　　　　元　謝應芳撰
　　記
　　　瑞竹軒記
余辟地甫里與徑山夀上人為方外交一日過余曰今
年春吾祖如山翁燕居之所挿竹為酴釄屏閲數日竹
皆復活或者以瑞稱之故名其軒曰瑞竹敢請子為吾
翁記之既而復延致竹所相與撫玩曰是竹也前為屏
<pb:KR4d0561_WYG_006-1b>
時屈其所天至是乃盡釋其縛屈者伸抑者揚拘者縱
新者(闕/)穉葉發乎蒼幹勁節之間生意藹如有不可得
而閼者愚乃退而思之夫竹非蒲葦䓁易生之物可不
根而植者今若此果何祥耶嘗聞往者㓂萊公挿竹而生
世謂公忠義所感如山之竹亦必有所感而致然乎余
來呉中聞翁有微德之事二焉屬歲飢饉里有窮乏則
周之俗多&KR0516;畋忍物暴殄恒買而放斯二者固尋常有
力之家能為之豈其一念之誠仁發于中黙契于天而
<pb:KR4d0561_WYG_006-2a>
獨有此休徴歟抑别有隂德人所不知歟誠如是則萊
公之竹不能専美於昔矣雖然物之瑞未若人之瑞也
嗣法之徒森如立竹有能虚心以受道秉節以植德清
風孤標為上根器則其為瑞又豈此君可同日語吁人
為物靈氣化尤速某即拭目以俟
　　　龜巢記
至正丙申春余辟地滆上依舊識里翁劉氏家築室一
區棲婦子差可容膝既而以龜巢顔之客或過余曰龜
<pb:KR4d0561_WYG_006-2b>
亦何嘗有巢哉予曰子不聞乎千歲之龜巢於蓮葉盖
其以葉為巢初不費經營之力也顧予此室實類之僦
地里翁地不論值假力鄰伍力不受傭鳩工材則有鄉
邑諸友人相之故其室不勞而成今也閉門縮首帖然
如藏六之龜蟄乎其間此龜巢之所以名也比数日來
春和景明氛埃寢息四境之内桴鼓不驚田夫野老相
與招致渉桑苧之園過桃李之蹊瓦盆濁醪歌舞酧酢
逍遥徜徉又得如曵尾泥塗者此雖巢外之樂亦因巢
<pb:KR4d0561_WYG_006-3a>
而得也但不能嘘吸道引如龜永年茍於此偷生亂離
免禍鋒鏑全要領以終¶其夀考志願足矣若夫明休咎
斷吉㓙决大疑於國家浮洛出書為太平文明之瑞則
同類之中自有偹四靈相斯世者區區巢居之樂與坎
井醯瓮同乎一天不知大小之(闕/)為何如客曰有是哉
子之適意也而今而後吾亦欲從子之居以適其適可
乎予曰可客喜而去予因次對客之語用為記
　　　龜巢後記
<pb:KR4d0561_WYG_006-3b>
是歲八月之初天兵自西州來者火四郊而食其人吾
之龜巢與先舊宅俱燼矣予乃船妻子間行而東過横
山竄無錫期月之間屢瀕於危當是時跧伏篷底屏息
若支牀者然猶數數引頸回顧以戀其故土明年仲秋
至婁江東近扵海潮風汐雨漂揺棲苴乆之遂舍之從
人借屋而寓閲四年居凡五徙聞鄉邑無噍類以是同
室之人幸若再生雖貧窶不以為苦且復以為樂也至
吾之所樂則又以窮居無事得專心讀古聖賢書以廣
<pb:KR4d0561_WYG_006-4a>
其志仰天不愧俯地不怍廓如也然視此大塊吾生若
浮與夫龜浮蓮葉者何異所至以龜巢名室雖偪仄心
有餘裕盖不以棟宇為巢而以天地為巢也峻宇雕墻
莫知其光蓽門圭竇莫知其陋但知此巢自開闢以來
歴數千億載不壊吾與萬物同居其間正不必藩籬町
畦以自局也以是而觀區區舊巢墮甑奚恤雖物之巢
居者衆矣儗龜之巢先後固異龜則儗其靈耳若曰以
靈自燋亦其用於世者然也世不我用吾生自全吁用
<pb:KR4d0561_WYG_006-4b>
不用全不全繫造物者處之如何非龜所能為也惟兩
間之巢人莫能壊此吾心可恃而安者吾心既安何往
不樂苐恐不知者謂無巢而有名疑為誕故重託毛頴
氏告之
　　　雲半間記
歲庚子月閠五西山師搆小閣於天慧莊而居之額曰
雲半間盖取諸前軰詩中語也予時客天慧與師落成
徘徊其上溪山煙樹四顧如畫人皆喜之愛之而師之
<pb:KR4d0561_WYG_006-5a>
所樂不在是也是屋僅一間而止髙不倍尋廣不踰丈
無欂櫨栥梲之華自常人觀之井幹麗譙奚啻霄壤師
獨處之裕如盖其前後左右牖户虗爽蒲圃木榻薰爐
禪几之外無長物焉師於六時坐如泥塑諸弟子𤓰華
之供日一二至談説有或從侍立客或至信信宿宿皆
不能常與師共之惟英英之雲悠悠而來朝於斯夕於
斯窮嵗月於斯一榻之外皆雲攸居言半間者亦謙辭
耳夫雲之為物本來無心而吾師心無所住是亦無心
<pb:KR4d0561_WYG_006-5b>
人也以無心之人遇無心之物故不情而親不契而合
乆之則雲忘其雲雲即我也我忘為我我即雲也吾視
吾室亦不知其與天地相間孰為大孰為小也莊周云
天下莫大乎秋毫之末而泰山為小其言殆庶幾乎雖
然諸皆相忘吾師固知之乆矣然而猶自此室者抑亦
云桑下一宿之意與予嘗以斯言質之師曰然遂為記
　　　歸耘軒記
吾友徐君伯樞以兵後還無錫故里築室膠山署曰歸
<pb:KR4d0561_WYG_006-6a>
耘徴予文記之予嘗質之曰而翁太中公為時名卿今
逝矣州大夫亷君之才能也其家方薦之省府將上聞
以官之而暇耘其田乎伯樞笑而不荅予退而思之君
名父之子自蚤歲淑諸師友菑畬經訓埀二十年今以
先世負郭之田莾為荆榛固不可不畊且耘也然亦奚
忍舉此而廢彼耶必也帶經犁鉏斯可矣古之人若耕
莘者樂堯舜之道耕南陽者有梁父之吟故一旦以
三聘三顧之而起非惟澤溉生民功施社稷尡耀當世
<pb:KR4d0561_WYG_006-6b>
而伊訓諸篇出師兩表至今與日月争光是豈専于農
者能之乎雖然耘田之事亦有治道存焉敢請與伯樞
論之五榖猶良民也稂莠之屬猶㓙頑也草生而不耘
則榖不榖矣芸之早則用力寡而功多小緩則小害大
緩則大害既害而耘或百倍其力而不盡雖去之而榖
已疾其害矣吁草害于榖治田者道也凶頑之害良民
治人者可逃其責乎惟沮溺荷篠之流潔身亂倫者不
足以語此伯樞宜留意焉樞聞乃起而謝曰是吾志也
<pb:KR4d0561_WYG_006-7a>
請書之用誌於壁庶他日知所警云
　　　東郭草堂記
至正乙巳春友人徐君仲剛書來曰瑗性迂拙分甘退
藏擇無錫東郊荒僻之地作草堂居之讀書灌園蝸休蟻
適自謂有可樂者子知我其能為我記之乎予惟仲剛
卓犖之士也譬之楩柟豫章不巨室棟柱則山林而已
比嘗佐令慈溪方欲抉吏弊更苛政以仁其民一旦以
當路掣肘棄若敝屣翻然來歸客呉下數年不入城府
<pb:KR4d0561_WYG_006-7b>
其抱負為何如哉兹草堂居寛閑之野前有鵝津可釣
可㳺鴻山宛山屏列左右東膠西堠紫翠相接又皆牕
戸間天然圖畫也仲剛入則與書中聖賢相對出則與
里中農圃為伍親友時至忘形爾汝腰不為督郵而折
膝不為汾陽而屈適興賦詩往往有太白豪放所謂有
可樂者其以是與雖然昔諸葛孔明居南陽亦蕭然草
廬而已及乎以三顧而出入陣有圖出師有表而勲業
焯焯如是静學之功信不誣矣荒僻之居又安知非天
<pb:KR4d0561_WYG_006-8a>
假為學之地乎愚請以規仲剛并記斯堂之歲月云
　　　野人居記
余聞之易其地則齊楚異音同其居則蘭鮑俱化大哉
居乎故君子必慎其擇也予友呉中行今乃去朝市逺
城郭挈家淞江之濱桑麻之野蕭然一室名野人居是
果奚擇而取哉昔中行以劍術㳺諸侯借箸之籌幕中
之辨嘗見用於當世豪傑矣未㡬以時之不利投簪來
歸回視淮隂狗烹之歎華亭鶴唳之悲銅山餓死之辱
<pb:KR4d0561_WYG_006-8b>
金塢燃臍之禍未嘗不愴然于懐其言曰窮居之安不
愈於負且乘乎蔬食之樂不優於覆公餗乎由是縮首
閉門百念灰冷獨研精古聖賢醫藥之書以事其親以
濟夫人暇日則携杖屨往來溪山間與嵒穴吟嘯者㳺
耕簔釣笠交亦無間情真而不邉幅語朴而無貝錦滄
洲濯足或坐終日茅檐炙背或談千古桃花流水之外
杳不知其孰為秦而孰為晉也但知譚泉飲菊可以永
其親之年江鮮膾鱸可以美其親之饍𤓰疇芋區芝田
<pb:KR4d0561_WYG_006-9a>
藥圃皆其地所有而名都大邑之所無也若中行可謂
善擇其居矣予與中行有通家之好一日携兒子林過
之用是為乃翁夀中行嘉予言請以為記因命林執筆
以書其居之壁云
　　　雪洲記
趙君執中蘇人也家笠澤之隂與天隨子故里相望澱
湖直其東陳湖横其西其墟落乃一洲渚耳君性喜雪
凡歲寒雪作之日天地六合炯如氷壺三江五湖如璚
<pb:KR4d0561_WYG_006-9b>
匜玉杯而山林皆瑶草琪樹也然陽精掩耀湯泉欲氷
歌黄竹而悲者在在有之時君獨傲兀吟笑于滄洲之
上或終日竟夕而忘歸焉盖一時清氣與虚室之白洞
然無間故自謂平生慶快無踰此時乃即其所居之處
所樂之事自號為雪洲也予嘗於夏日過之階庭之間
竹有蒼雪明牕素几寂無纎塵而大篇短章又皆與氷
柱雪車同一光潔且曰桞雪之春蘆雪之秋亦猶見似
人而喜予於是知雪洲之樂盖無時而不自得也或曰
<pb:KR4d0561_WYG_006-10a>
以君之才宜其從名王逰兎園而其遇出竒謀平蔡州
而樂其成功窮居野處何足快哉吁昔子程子論顔子
之樂非樂簞瓢陋巷也君之雪洲亦類是歟但區區言
耄不能揄揚姑述其槩并以觧或人之嘲如此云
　　　竹梧書房記
洪武辛亥予去家十有八年而歸儒紳故交多無噍類
獨友人秦公宜仲主貴池縣簿告老于家予首訪之與
客偕往公所居環堵之外皆焦&KR0469;灌莾乃題其室曰竹
<pb:KR4d0561_WYG_006-10b>
梧書房客因訝而問焉予曰嘻我知之矣公之先君子
以多資𢎞第宅儲書數千巻自蚤歲教公為舉子業公
研精伏生所傳之書旁通百家文譽日著時子山陳先
生未魁天下與公為忘年交嘗與予過之其階庭之間
巨竹數百雙梧玉立綠隂蒼雪清氣襲人而公之風神
蕭灑殆若與竹梧俱化子山嘉之故有是篇夫髙垣大
宅今瓦礫也碧梧翠竹今枳棘也埀籖挿架之帙不為
刼灰則市肆之醬䝉矣惟腹笥之書幸而無恙故嘗為
<pb:KR4d0561_WYG_006-11a>
郡博士以教其邦又推其緒餘佐治巖邑以嘉恵其黎
首今老矣尚能鳴待問之鐘以接逺方朋來之士為文
章則駸駸乎周誥殷盤而不聱牙也扁乃舊名葢不忘
父兄師友淵源之懿耳客既釋然公亦頷首出縑素請
筆前語以告後之不吾知者并以示諸子若孫庶箕裘
其業云是冬月建子日㡬望余則龜巢老人謝某也
　　　映雪齋記
毗陵何士信起家業儒儲書數百帙研精誦讀晝夜不
<pb:KR4d0561_WYG_006-11b>
息榜其室曰映雪齋葢慕孫康氏之苦學焉夫以士信
之家居市㕓足資用焚膏繼晷乃所優為齋居豈虛名
哉其心必曰我自短檠猶雪之明我室棐几猶雪之瑩
我讀我書夜氣以澄微言妙理披雪覩星顧我靈臺皦
皦乎不雪而白不氷而清唾視籝金珍惜分隂曾不知
九逵塵土之蓬勃四時寒燠之變更然則映雪二字又
何異湯盤九字之銘歟彼㶚橋詩人梁園賦客有不可
與同日語者惟篤志之士如㳺如楊立雪於當代程夫
<pb:KR4d0561_WYG_006-12a>
子之門者聞之必予其進矣士信謁予文請以是勵之
　　　蘿屋記
毗陵郡城之西南距滆湖廿有餘里湖水支流北抵城
而滙其地有髙原平林風篁煙樹景物瀟灑友人詹伯
逺居之茨宇一區牽蘿補葺匾曰蘿屋名固不虛盖亦
以昭其儉耳然庭户閴如日必灑掃木榻棐几瑩無纎
塵平居則肅然孤立以孔孟之書教孫共讀異端邪說
絶口不談彼流俗相煽而炫惑者弗接勝友時至尊爼
<pb:KR4d0561_WYG_006-12b>
欵洽或相與論端人貞士氣義風節終日竟夕亹亹不
厭予嘗過而問曰子豈掃除一室之小丈夫乎伯逺笑
而不荅予曰噫我知之矣伯逺通古今明物理眎昔人
之銅山金塢皆禍基也峻宇雕墻匪安宅矣盖其所喜
者桑樞甕牖之美而所樂者簞瓢陋巷之天儼然為草
廬布衣而耕南陽之田者其出處豈易與人言哉雖使
得志其不為堂堂九仭也必矣善觀人者毋以蘿屋之
儉而陋諸洪武十有二年歲在己未四月之吉謝某記
<pb:KR4d0561_WYG_006-13a>
　　　菊軒記
古者逹觀之士寓物適意初未甞肆意於外物也若莊
周觀魚支遁觀馬阮孚自䗶之屐嵇康栁下之鍜與夫
愛竹愛松愛諸花卉者大率皆適意而已近世流俗以
淵明愛菊亦從而愛之所植或百數十株髙及尋仞花
大如杯假以花師接養之工移易種類使坤裳正色亦
多變而失真其嬌紅韻白紫茜紺碧之屬愈出愈竒且
復以西子玉環等人物之名名之是則誇多鬬美肆意
<pb:KR4d0561_WYG_006-13b>
以極玩好之娯視淵明奚翅霄壤夫東籬之菊猶西山
之薇薄言采之可以樂饑若乃賦離騷而飡落英者其
庶幾乎寒圃晚香樂則樂矣然其趣有不可同日語者
吁流俗之謬如前所云豈不大可笑乎吾友王夀翁以
菊軒徵予文予恐其翫好之意淪於汙俗兩年不為措
一辭今乃不然翁春秋七十有三凡早歳華靡之習皆
已絶去軒墀蓻菊僅一二本其言曰吾所以愛此者嘉
其當草木變衰之候霜瓣露葉澹然幽芬挺挺特立久
<pb:KR4d0561_WYG_006-14a>
而不墜殆與晚年矍鑠者黙有契焉故朝斯夕斯逍遥
相羊或開牕坐宴或置酒速客終日相對不厭不倦雖髙
風雅致不敢妄擬於陶其適意之樂亦無官之韓魏公
也咄彼庸儒朋滛可憎安得疾惡如諸伯厚者相與御
剛風摶沆瀣周流八極為兹花一洗汚衊之辱過翁幽
軒呼酒髙酌咏柴桑之詩歌離騷之章盡醉以適翁之
適而吾亦得以適其適也矢心陳詞用誌軒壁為後㑹
張本云
<pb:KR4d0561_WYG_006-14b>
　　　斗室記
自標枝巢穴之世逺宫室之制日新月盛世祿之家第
有甲乙馴致習俗之侈而堂髙數仭墻屋錦繡者比比
矣若夫屈身矮屋之士往往以力所不足不能有為其
志未嘗不澹然也惟吾可積則不然可積以呉越錢氏
之裔贅延安唐侯之家往來雲間築室采邑鳯山屏其
前淞水襟帶其左右屋裁三楹髙不過尋丈而延袤深
廣如之匾曰斗室時僑寓以居宴如也夫以婦家封侯
<pb:KR4d0561_WYG_006-15a>
之貴采邑之富雖連雲别(闕/)咄嗟可成今若此亦可謂
不滛於冨貴者歟吾將以其細行觀之屢歲過鄉里視
故舊親戚謙謙乎抑抑乎執子弟禮不異童丱之日無
一毫驕矜放肆以加於人故咸謂有先君子好禮之遺
風焉然則斗室之儉本乎天性非矯飾一時以要虛譽
而為之也昔衛公子荆善居室完曰苟完美曰茍美故
孔子稱之若可積之儉而約於衛荆其庻㡬乎吾用是
以稱可積延安家法之足稱亦可見矣是為記
<pb:KR4d0561_WYG_006-15b>
　　　思齋記
膠東賈文學鈞慶典教毘陵郡以燕處之堂榜曰思齋
徴予文記之且言曰某所謂思者非謂能三思而行亦
非敢以九思之訓待旦之意示警如書紳也思吾親於
疇昔䘮亂之秋相繼即世母蕞昌邑父堲萊縣㡬致蕪
沒幸而茅㓂殄滅歸室祖塋大明開天㧞擢寒畯代畊
有祿而養弗及親矣風木之憾十有餘年去鄉土㡬千
餘里霜露降濡悲感交集念欲灑飯松邱使吾親不為
<pb:KR4d0561_WYG_006-16a>
若敖之鬼棲息桑梓以終餘年此朝夕耿耿於懐也予
曰嘻㳺子悲故鄉信矣况思親乎然君子之思其親者
豈止是哉烏雛返哺豺獺報本特一事耳必也出言舉
足動合矩度不忘其親詩禮之訓聽于無聲思無邪以
正其心儼若思以敬其遺體由是而推其緒餘以淑諸
人以施諸行事忠君報國流芳汗青以顯榮其親夫然
後息負荷之肩觧組綬之縛訪親戚省墳墓某水某邱
凡吾親所釣㳺處吾得釣而㳺焉鶡冠鳩杖抱子弄孫
<pb:KR4d0561_WYG_006-16b>
以安享太平田埜之樂則今日之所思者豈不熊魚兼
得乎區區耄言筆識齋壁庶或紓其懐抱云
　　　白雲亭記
東漢趙邠卿夀藏之作吾意其渉艱危將以得全歸為
喜故耳至唐司空表聖乃預為壙槨時與客觴咏其中
又作休休亭以寓超然物外之意史稱曠逹不誣矣今
吾反唐公均舉由末致仕佚老於家洪武革命䝉天憗
遺以弓裘無嗣業者命其兄之子某允明為後家事鉅
<pb:KR4d0561_WYG_006-17a>
細悉付托之即在家為有髪僧㕘釋門諸老以學其學
春秋八十有九號曰白雲翁距舍南百餘歩迺為佳城
傍結茅龕晝夜禪寐允明則日候起居奉甘軟如事所
生且能承順其志築亭于前復鑿池以藝蓮芡之屬幽
花秀竹與冢上之木參錯相映每邀致親之所愛盍簪
于亭薫爐茗椀相樂也且曰某負米四方往往望白雲思
親有如昔人之言者雖歸侍旁雲常在目請先生為我
記之時坐客有辯之者曰吾聞藥山禪師以雪之在天
<pb:KR4d0561_WYG_006-17b>
為西來祖意今雲翁禪眼之明必有契乎禪悟之語非
允明名亭之意亦非儒紳先生所知也予曰不然夫英
英之雲一也其觀感各有不同雲翁身如雲浮太空貎
焉斯須猶瞿曇氏電露之諭也若夫允明望親舍之雲
而懸懸者是則以梁公之心為心家居以壟雲自怡庸
詎知非華陽真逸之心乎吁仁見謂仁知見謂知予所
知者此理而已禪則吾不知也客笑而不言予曰如何
翁曰佳允明曰唯唯是為記
<pb:KR4d0561_WYG_006-18a>
　　　養正齋記
徃余客東吳十有餘年聞儒林月旦以琴川髙彦和氏稱
為儒士聲甚藉藉予雖未相識而相慕焉洪武辛酉秋
友人楊純夫尤稱譽之且言彦和以養正名齋葢取䝉
卦之辭猥徴予言屢辭弗獲予曰大哉易也豈敢以管
窺之見以贅疣乎請以古之善養正者為彦和誦之如
孟母三遷使其子去丘墓市㕓為不逰之地習禮容籩
豆于嬉戲之間如室於蘭乆而俱化厥後以寡欲養心
<pb:KR4d0561_WYG_006-18b>
以直養氣傳正學而接跡于子思辟異端而竝功于禹
是母是子非善養者能如是乎衛武公行年九十有五
懿戒之作既自箴警且求卿大夫官師之屬交相教戒
瞽矇誦讚朝夕弗違言行之純罔有圭玷亦豈非善養
者乎是故一為亞聖一為睿聖易之所謂聖功者不誣
矣吁人生天地間所受之性本無邪僻惟其情竇既開
牽於物欲日浸月漬或正或否遂乃有君子小人之分
茍得其養則如木從繩其正若自然矣今彦和之為端
<pb:KR4d0561_WYG_006-19a>
士也䝉養之功不言可知繼自今以來學與日積道隨
年長佩服乎七篇之書&KR0386;養乎大雅之章毋曲學毋枉
道毋有獲而詭偽慎終如始益進益修如此則希孟而
孟希武而武何止如旦評而已哉區區言耄而瞽幸純
夫為我謝之
　　　重建雲居菴記
洪武十有六年春雲居主僧德傳過予曰宋咸淳間四
世祖諱行興號祖庭來自天目山駐錫爵林露坐說法
<pb:KR4d0561_WYG_006-19b>
風動一方緇素與檀施坌集遂結菴以處之名曰雲居
由宋而元祖年九十有二終于至正乙酉其嗣法弟子
曰慧滿繼之四年而沒曰道印以甲乙傳及元末菴燬
於兵慧滿避兵他適不知所之而德傳念祖師過化之
地義不忍捨去大明更化初頼吾佛之道與時偕行于
是剪荆榛畚瓦礫復經始營之距爵林百餘歩得里人
湯逹卿故基以廣其居今茍完矣請先生之筆以識之
前此予嘗過横山之隂憇足于菴觀夫所築之室凡二
<pb:KR4d0561_WYG_006-20a>
十餘楹堂有佛像設供具鐘磬列焉僧有室經案禪榻
香燈備焉餘如齋厨井湢之屬罔有不備其地近山而
爽塏逺城郭而幽閴晨嵐夕霏空翠灑牕户間無囂塵
市聲滓人耳目傳公日掩闗趺坐泊如也吁是雖蕞爾
一區如把茅葢頭然視佛之所謂桑下一宿者亦已多
矣彼名山巨刹膏腴以千萬計尸素之士或不能及若
傳公者服勤如此肯搆如此繩祖武而繼之人如此豈
非浮圖氏子孫之象賢者歟予故聽其所謂并以目見
<pb:KR4d0561_WYG_006-20b>
之實三嘆而書之是歲夏六月之望同郡龜巢老人謝
某撰
　　　歸耕記
予老廢筆耕授之子子以拙辭躬稼又弗克服勤方諄
諄然朂之以周公無逸之訓潞城曹德聲書來曰震往
者避兵東呉顚沛萬狀還鄉以來田舍粗葺歸耕二字
掲諸座隅示不忘也惟巢翁姻婭而相知敢請識其顚
末以埀警其後人予曰嘻前元時德聲曽大父為晋陵
<pb:KR4d0561_WYG_006-21a>
閭石大父起家登仕版歴官至東平路同知殁數年而
德聲失怙丁時多艱家用蕩析蔑有能相顧者藐焉依
母氏笠澤之濱狼&KR0547;滿眼矢石塞路窮途之困甚于蒺
藜杳不知先業失墜為何如也大明更化初竭蹶而趨
偕女弟之家還故里荷蓑笠操耒耜薙荆棘之區犁之
剷瓦礫之塲屋之載搆載穫粗理而恢拓之烝嘗之奉
滫瀡之養征徭賦稅之所需罔有不給且能割膏腴以
寧二兄之歸斷鴈復得以成行逰魚不失其同隊東阡
<pb:KR4d0561_WYG_006-21b>
西陌雞鳴狗吠桑梓敬共是如其素願也然則患難之
餘歸耕有如此者豈易得哉若曰其歸也非衣錦之榮
休官之適其耕也非能以堯舜之道樂于畎畝此盖以
前賢論之衆人可同日語乎如德聲者先世之業失而
復得骨肉之親散而復聚况時和歲豐率土寧謐凡我
同類皆得耕田鑿井驩然為太平之民其樂雖異于古
人未為無所樂也吁以其艱難勤苦十有餘年而後得
此後之人或罔有攸知寧無怠荒乎此記之所以作也
<pb:KR4d0561_WYG_006-22a>
顧予年耄請復以語吾兒者語之夫周公聖人也無逸
一書為世龜鑑茍知之則當尊其所聞俛焉孜孜以述
纘承其先緒詩曰子子孫孫弗替引之吾於此亦云
　　　書屋記
洪武壬戌秋崑山故交辛斌甫過龜巢為其友蔣生秉
彛請書屋記且曰生自齠齔時嗜學雖祁寒大暑矻矻
不少廢年十五父命學吏事閲數月不懌而歸既而令
服賈走淮浙南北數千里亦常以簡冊自隨少暇輒誦
<pb:KR4d0561_WYG_006-22b>
讀之竟不屑罔市利以肥其家遂令力穡為仰事俯育
計秉彛廼從親之令臺笠緇撮以事其事三餘之日愈
進厥功老夫以未嘗靣其人目其居難乎架空鑿虚而
為之文也明年夏五予舟過婁江斌甫與生郊迓而過
之所謂書屋者初無埀籖萬軸也亦非連雲大宅四書
六經外諸古圗史與陶𢎞毛頴列乎其間與之語燦然
有文意吾常林經鉏董君南之朝耕夜讀亦如是而已
矣揚子曰晞驥之馬亦驥之乘使秉彛所造愈深進愈
<pb:KR4d0561_WYG_006-23a>
力則所就未易量也然則秉彛能承順其親且不卑屈
其志謂非能子可乎所居在崑山城西九里橋之南其
江山景物無闗於書屋者不書特以其心跡之實書之
用為記時洪武十六年五月二十八日
　　　逸菴記
夫人莫不欲四體之逸也惟君子則逸其心故嘗操而
存之寡欲以養之秉彛之天一真無偽感而通之動㒺
不吉周書曰作德心逸日休君子取之故能逸其心也
<pb:KR4d0561_WYG_006-23b>
今河南彭公伯常為武進令自號逸菴夫所謂逸者心
逸之謂歟自常人言之州縣之職其勞甚矣顧兹巨邑
事如絲棼雖戴星出入猶恐不迨可能逸乎予曰不然
公以夙學老成之才為之征科撫字恩威並行雀角䑕
牙曲直能辨如庖丁觧牛知其肯綮牛雖多而芒刄不
頓也矧夫至公之心炯如秦鏡且不以塵土蔽妍&KR1126;所
照隨物應之則是吾心之逸盖自若也雖在官舍視為
逸菴不亦可乎一旦朝家以七十之年優容里居則吾
<pb:KR4d0561_WYG_006-24a>
心之逸與肢體之逸熊魚兼得矣雖然古之逸民若夷
恵之儔髙風峻節為世師表吁吾知逸菴之逸必如是
而後已焉
　　　持敬齋記
前軰以齋居之名著稱者多矣其最著者曰誠齋簡齋
容齋又有以先正箴銘而傳者曰敬齋求放心齋是也
其後一變曰疏曰酸曰松雪者紛紛然人争效之齋之
義逺矣今贛之聶伯䕫氏以持敬名齋需言于愚愚固
<pb:KR4d0561_WYG_006-24b>
辭不獲乃言曰聖人筆六經以詔萬世敬之一字層見
叠出先儒詳之矣愚復何言竊觀所謂持者意在執持
而用之人之持物猶吾之持敬也持物以手持敬以心
茍不致謹則亦莫之能用也譬射者必謹于持弓而後
不失其中御者必謹于執轡而後不失其馳又如執玉
捧盈必洞洞屬屬然如弗勝如將失之然後能勝而弗
失也伯䕫鄉逰成均持此敬以進德脩業故學優而仕
宰髙平持此敬以治其民而民有去思焉邇來為諸侯
<pb:KR4d0561_WYG_006-25a>
幕賓翼翼乎以㕘贊承宣為務謹三尺御羣吏以涖四
邑是皆持此敬以展其用歴兹以往百司皆然有官守
則持此以共其職有言責則持此以盡其忠峩冠冕鳴
佩玉鸞臺鳯閣簉羽鵷鷺無非持此心之敬而用之其
用有不能盡者敬乎敬乎亦豈非一言而可以終身行
之者乎夫如是則上不負天子下不負所學齋名著稱
亦卓然如昔人矣雖然宦成而怠世固有之惟君子慎
終如始有不為其怠者衛武公春秋九十有五官為周
<pb:KR4d0561_WYG_006-25b>
司徒方且再三以敬慎為詩日夜警戒故卒能為衛聖
武公愚不敏敢請獻此詩為持敬慎終之助洪武十七
年歲在甲子三月二十六日
　　　恬澹齋記(為髙彦述作/)
昔有與彥述同姓字君素者以頥軒請涪翁賦詩其畧
曰辱莫辱多欲樂莫樂無求㫖哉斯言真可為恬澹齋
座右銘也盖多欲則不能恬静必辱其身無求則澹泊
自足樂於其心由是知孔顏之樂非樂乎飲水曲肱簞
<pb:KR4d0561_WYG_006-26a>
瓢陋巷而蔗境之佳可漸入而得矣夫彥述先君子以
醫名家獨歩鄉國流風遺俗今豈無之十餘年來乃能
與時浮沉不競不躁不貪不墨舊家氣習掃滌净盡故
齋居之室題曰恬澹盖取諸内經養生之要旁㕘老莊
而有得焉至如諸子百家之書亦能渉獵然文&KR0488;不露
不求人知城居如子真谷口賣藥如君平賣卜簾常晝
埀門或早閉衣布素若紈綺茹麄糲如膏粱由其氣禀
之清資以學力斯恬澹有過人者每謂人曰人生固不
<pb:KR4d0561_WYG_006-26b>
能無欲也多欲奚為彼銅山鑄錢郿塢積金一姬傾斛
珠萬馬如錦繡凡如此類孰不禍賈當時而遺臭後世
乎言之必撫掌大笑傾倒而後已吁黄太史九原可作
論二髙當有抑揚老夫贅言亦庶㡬奬勸之助云
　　　芸室記
予耄無能為者乆矣嶄然骨立百念灰冷獨嗜學好友
之心猶未能忘前元故交淪没殆盡每見後生少年能
讀書通古今識道理且不為異端邪說所惑則愛重之
<pb:KR4d0561_WYG_006-27a>
同郡為忘年友者凡數人其一伯禮也洪武戊辰秋伯
禮書來曰某居鄉城環堵一室有古聖賢經傳及醫書
若干巻日用渉獵間以芸香辟蠧庋諸室中顔曰芸室
望先生以警之書再至義不容辭矧予数相往來知其
室無節梲之華無丹碧之飾無屛罳帷幄為觀美之資
宴安之具闤闠中有山林清致木榻棐几圖籍左右薫
爐短檠陶泓毛頴之屬晝夜為伍孜孜厥&KR0113;嘗謂人曰
吾為醫家方技可以寓吾心之仁以濟夫人人故先之
<pb:KR4d0561_WYG_006-27b>
非以儒為迂而後之也吁伯禮言此其知道乎然九流
百家莫大于儒儒之道莫大于仁伯禮知醫藥之方或
未知仁之方傳曰已立立人已逹逹人仁之方也尼山
大聖盖得夫唐虞三代之傳傳之萬世以康濟斯民非
金匱石函之方可同年而語者請以是筆諸芸室藴諸
身施諸人則吾心之仁不可勝用醫儒之道所謂竝行
而不相悖者信矣是為記
　　　重建清微觀記
<pb:KR4d0561_WYG_006-28a>
夫師教之恩報同君親盖化之重者見于經昭昭也然
道德五千言此非所先茍師道之不降則道德亦不能
有傳矣今清微觀主周鍊師石泉勤而行之是能黙契
禮經而獨超乎其類也洪武己巳春石泉書來謂予曰
某追懐先師歸復故業丐先生為文識之予嘉其能而
不却也抑嘗過丹陽聞諸鄉老之言其報師之恩藹然
可見初邑人諸葛德齋隠居學道佩天師符命剏此觀
為脩鍊之所既而羽化實為開山之鼻祖也弟子裴静
<pb:KR4d0561_WYG_006-28b>
山䓁住持以甲乙傳元末觀毁衆亦飄散或存或否洪
武改元其徒朱竹軒言還結茅而居未㡬而終時石泉
住丹徒紫府觀聞師訃即謝事而歸塟之志在復業揄
揚道法風動一方向化者咸樂施以相之諸葛氏母子
其尤也于是剪荆榛畚瓦礫鳩工度材辛勤十有餘年
作三清殿前闢山門傍翼兩廡祖祠經室丹房齋厨之
屬凡若干楹穹林竹樹蔚然屏蔽輪奐之光焜煌乎蒙
城故區度亭遺跡長塘之煙水湖光北固之雲霞山色
<pb:KR4d0561_WYG_006-29a>
亦皆映帶為清微勝概矣吁凡為人後者有能繼述如
此豈不為賢子孫乎近世縫掖之士學必有師禮宜報
効未嘗彷彿如此者也予因記其事之顛末深用感慨
并書此為世之勸云
　　　棲雲軒記
雲之為物聚散不常其聚也由膚寸之微至於彌六合
雨天下其散則斯須無踪人莫能測况能與之棲遲乎
惟英英而白悠悠而閒者方外之士相羊似之每寓言
<pb:KR4d0561_WYG_006-29b>
而髙尚之意云耳常郡𤣥妙觀莊某以寧棲雲有軒意盖
如此夫以寧師老&KR0360;其學以清静為宗青山白雲澹然
幽棲固其宜也然&KR0360;在周室柱史有年青牛出闗然後
著書五千言以鳴其道亦未嘗絶物斯世而為髙尚焉
後之善學者如陶貞白于齊梁之間挂冠都門怡雲句
曲若將終身焉及乎以大任寄之固辭而不可得遂乃
坐山中如廟堂之上茹茯苓如鐘鼎之食人到于今稱
之不失為華陽真逸也矧吾以寧有琴而能作松風之
<pb:KR4d0561_WYG_006-30a>
聲有詩可以賦怡雲之情是則陶之所樂皆為吾有山
林市朝或處或出何往而非棲雲之地哉吁由周而來
寥寥二千餘年所謂隠居以求其志行義以逹其道者
竟無其人是可嘆也若夫華山之陳一枕白雲三徴不
起此又不可同日語矣以寧徴予文特書此以識歲月
以偹從善之擇云
　　　聽雪軒記
夫雪聲之微若有若無聽之者必方寸之間一無擾攘
<pb:KR4d0561_WYG_006-30b>
兩耳之聽不為物奪然後可得而聞也同郡馬用和居
市㕓以陶猗為伍絲竹車馬之喧晝夜不息聽雪有軒
豈虚名乎洪武初予嘗忝為東家某知其為氏之良别
來十餘年說者謂用和讀書養親習與志長超然出羣
遇歲晚同雲霰集而霏霏之雪繼之時用和侍親庭闈
言此為豐年之瑞以娯其親捧夀觴如金帳羊羔舞斑
衣如仙人鶴氅以春蟲撲牕之聲為金石之鳴舉家之
人同得以樂其樂也既退獨處軒居萬籟俱寂乃想像
<pb:KR4d0561_WYG_006-31a>
撒塩飛絮聽于無聲不啻若鈞天廣樂九奏而有遺音
所樂有未易語諸人者其心必曰蘇子卿十九年牧羝
沙漠李元直夜半擊鵝襲蔡梁園之賦客揮毫㶚橋之
詩人覔句皆安知雪之有聲如此其樂哉用和需予文
請以是相知之言識諸軒壁異日黄金鑄我鍾期吾亦
無愧焉爾
　　　𤓰田記
農皇古聖神以人道急于養生是故作耒耜敎之粒食
<pb:KR4d0561_WYG_006-31b>
又為之醫藥以濟其夭閼而本草之書出焉既而軒岐
問荅靈樞素問與本草並行為醫家之大經大法也崑
山邵濟民氏家傳是書深究厥㫖為醫巨擘迨元末年
業隳於兵慕古之同姓種𤓰東陵于是即所居淞滸糞
于𤓰田臺笠而鋤抱甕而灌綿綿唪唪之瓞如周雅所
稱以之養親可以充一味之甘以之留客可以侑一茶
之欵其蒂為苦口良藥可與參苓薑桂竝用以活人濟
民嘉之因以𤓰田自號朝于斯夕于斯寓幽興于斯非
<pb:KR4d0561_WYG_006-32a>
矜乎東陵華胄也方今盛時過𤓰田而納履者無之或
為古之人有白兎御史殆若戲言無足患者其樂為何
如哉予嘗避地東呉濟民乆交乃不以我三百廿里為
逺九十六歲為耄致書求文再四益勤予辭不獲遂以
昔所見而知者筆之是為記
　　　習静軒記
洪武丙寅冬前知武進縣太原舒公之孫文允書來曰
某家居闢小軒讀書強名習静用唐人詩中語也丐先
<pb:KR4d0561_WYG_006-32b>
生為予識之書凡四至不容以耄辭乃謂之曰人生而
静天賦之性感物而動情之欲也性至微故學者必有
以養之然後不為物欲之所汨習静之意必有見於此
歟夫以文允之英姿壯年學優而仕動而有為取青紫
如拾芥今乃韜聲光歛踪跡負米養親之外足不入城
府影不出户庭目不眩邪色耳不汚鄭聲膏粱綺繡不
適乎口體罄室隘巷門可羅雀澹然而資于外者如此
廓乎虚襟寂乎靈臺幽探乎經史之奥&KR0636;泳乎義理之
<pb:KR4d0561_WYG_006-33a>
懌出入乎諸子百家而無他岐之惑焉其怡然養乎中
者又如此可謂得習静之方矣昔者濓溪翁主静之學
程伯子以親炙而得之其平居終日坐如泥塑及其動
與物接則一團和氣穆如春風視世之以槁木死灰為
静者逈不侔矣愚意周程之學盖黙契夫大學定静之
㫖相傳使文允以周程為法而學焉則習與性成二賢
同歸豈特如摩詰之語而已哉予不佞故卒以是告之
時洪武二十年四月之吉同郡龜巢老人撰
<pb:KR4d0561_WYG_006-33b>
　
　
　
　
　
　
　
　龜巢稿巻六
<md:KR4d0561_SBCK_006-1a>¶
<pb:KR4d0561_WYG_007-1a>
欽定四庫全書
　龜巢稿巻七　　　　　元　謝應芳　撰
　　啟
　　　訟伯父墳地上縣宰啟
掩骼埋胔者古今之制其仁如天過家上冡者子孫之
情伊誰無地顧邱壟之失所實風化之有傷瀝血寸丹
陳情尺素切念某痛懷伯父曩歴兵戈死雖正狐首之
邱時未集鴻飛之澤啟手啟足幸能四體之全歸若斧
<pb:KR4d0561_WYG_007-1b>
若堂詎信百年之難保蓋自陵谷變遷之后以致家門
摧敗之餘失此故塋屬諸姻黨誰其主者展我甥兮此
一錯在乎當時故陸沉至于今日渭陽之舅絶無見念
于秦龜隂之田那復肯歸於魯然豈料人面獸心之軰
乃謀為兎葵燕麥之塲雷厲風飛宰木&KR0592;空于斤斧日
侵月削佳城亦壞於犁鉏殆將見暴骨之寒竟何異鞭屍
之慘三尺之法不畏匹夫之勇莫當向來不平之鳴屢
致逄彼之怒鬪狠不顧輕性命于鴻毛匍匐而歸飽尊
<pb:KR4d0561_WYG_007-2a>
拳於雞肋是可忍孰不可忍如之何末如之何徒増蒿
里之悲每動窮途之哭既無面於江東父老復何顔於
地下祖宗日月不照之盆弗堪長覆天水違行之訟可
憚終凶賴典章有禁地之條其情理實滔天之罪仰惟
公道俯察愚𠂻恭惟某官讀萬巻書為百里宰氷其清
玉其白絃之直稱之平寛猛適中剛柔相濟數月有撫
字征科之績四郊無呌囂隳突之憂休休焉其有容皜
皜乎不可尚聲蜚臺閣恩迓絲綸如某者受廛為氓閉
<pb:KR4d0561_WYG_007-2b>
門歛跡亦久被卓魯之化焉敢興虞芮之爭但悲夫九
泉之人欲掩以一坏之土願施善政垂戒惡人使知見
舅如母之親勿為敗俗亂常之事復此牛眠之地仍為
馬鬛之封想去家舊鶴重歸看銜土慈烏畢集凡春秋
拜掃之日皆存亡感激之時上窮碧落下黄泉為雪幽
㝠之恥生當隕首死結草弗忘判斷之恩痛切之私敷
宣罔既
　　　上干尚書啟(公名傳字受道號止/亝延祐乙卯科進士)
<pb:KR4d0561_WYG_007-3a>
不封萬户侯願識韓荆州常切慕謫仙之志手把一封
書上有皇甫字輙敢扣昌黎之門問胡為今日之來曰
專為古人之事與其進也適我願兮嘗謂傳道不絶者
先民之功沒世不忘者後人之義若道鄉鄒忠公之葬
近在城隂有了翁陳先生之銘流傳天下孰謂此一邱
之土盡廢于八世之孫鄉隣忍于瓜分翁仲隨以蕪沒
故諸生為之太息于當路鳴其不平頼二侯以公道主
盟不半載而佳城復舊築思亭而薦蘋藻立華表以樹
<pb:KR4d0561_WYG_007-3b>
松楸茍非紀載之詳尚慮耕鉏之患立羊公一片石欲
大書名世之言如季子十字碑以昭示尊賢之意雖不
咎于既往庻有補于將來求之與之完矣美矣恭惟某
官老成前軰文章鉅公三千字禮樂縱横在早嵗修名
揭日九萬里扶揺直上至晚年直氣凌秋典文衡則妙
于稱停秉史筆則嚴于褒貶烟霞一壑今歸老于長洲
茂苑之間霖雨八荒將拜命于安車蒲輪之召斯言非
佞輿望所期某曩客新安聞公舊政復紫陽之闕里大
<pb:KR4d0561_WYG_007-4a>
振儒風勒黄絹之好辭有光吾道諒弗忘于素志必重
念于斯文惟大賢無不容則小子乃有造于以紀前言徃
行于以發潛徳幽光眷言梓里之間永若桐鄉之愛鏘如韶
鈞蔚如虎豹雄文照耀于九京明則禮樂幽則鬼神妙
理昭彰于千古存亡有感敷叙莫殫
　　　贄見余用中先生求作辨惑編序啟
狂簡斐成章辯諸家之邪説品題作佳士必當代之儒
宗夫瓣香敬為南豐蓋學者仰如北斗予其進也適我
<pb:KR4d0561_WYG_007-4b>
願兮嘗謂璞玉雖竒非和氏則山中之石琴材固美無
中郎則爨下之灰太𤣥經有覆醬之譏公羊傳有賣餅
之辱古猶如此今豈不然欲立言圖不朽之傳必取正
于有道之士嗟今陋俗舍正路而弗由集古遺言廻狂
瀾于既倒可奈一齊而衆楚猶如皆醉而獨醒驚人之
鳥一鳴怪雪之犬羣吠願君斵堊為我折𠂻或衮褒一
字之榮則價倍千金之重馮豐霳寄寥廓久矣馳情抉
雲漢分天章豈辭揮手綱維吾道黼黻斯文兹蓋伏遇
<pb:KR4d0561_WYG_007-5a>
某官文章鉅公典刑前軰詞塲較藝視五色之日不迷
鄉國興賢使三代之風復振躬行古道歴踐華途每為
政郡邑之間常蜚英臺閣之上歸從彭澤舊家環北固
江山教若河汾大隱居南徐城市户外之屨常滿門前
之轍何多雖云遂莵裘之營必復有蒲輪之召如某者
俯慚後進仰慕先知尊其所聞行其所知愧未造髙明
正大之域博我以文約我以禮誓弗忘仰鑽瞻忽之誠
景慕有餘編摩罔既
<pb:KR4d0561_WYG_007-5b>
　　　贄見李晋仲提舉求安啟
思忠公傳道之賢為褒遺事辨邪説誣民之惑乃集前
言持布鼓于雷門分天章于雲漢恭惟某官儒林麟角
學海龍門鍾山草堂之英靈雪竹霜松之標致懶折腰
于彭澤早賦歸來聊濯足于滄浪亦云自取皜皜乎不
可尚已休休乎其有容焉然吾道賴以綱維而儒林視
為儀表尚持藻鑑以主文衡名動京師栢府之薦章交上
官居翰苑蒲輪之召命將臨先生自此升學者仰如斗
<pb:KR4d0561_WYG_007-6a>
某呉中晚進白下漫逰自憐如明月暗投誰復念陽春
寡和汲汲有登龍之願拳拳慕倚馬之文方往依劉以
圖御李(欲因劉堯輔見公乃/于劉處偶得識面)低頭拜東野適因邂逅之
間瓣香為南豐得展殷勤之敬敢持兩帙謹用三熏長
年坐井底觀天此日詣門前立雪倘賜五行之覽必蒙
一字之褒登山采玉入海求珠捆載乃酬其素志製芰
為衣紉蘭為佩激昂正賴其清風
　　　贄見楊亷夫提舉求序思賢錄啟
<pb:KR4d0561_WYG_007-6b>
兩袖春風作洛下書生之咏滿舡明月過闗西夫子之
門問胡為今日之來曰端為古人之事切有請也能無
從乎伏念某生延陵季子之邦頗知禮讓復道鄉鄒公
之墓當效馳驅樂民俗之還淳喜士風之近古思賢有
錄味道無厭紀前言往行之二三發潜德幽光之萬一
自藏燕石誰售雞林恐公羊遭賣餅之譏使太元有覆
醬之辱願借春秋之筆稍為月旦之評得一序以冠塵編
若千金而加敝帚庻傳不朽有補將來非惟先哲之有
<pb:KR4d0561_WYG_007-7a>
光眞乃後學之多幸兹蓋伏遇某官乾坤清氣風雲壯
懷走馬看長安花早嵗似唐人得意割雞為武城宰居
官如言子愛人以文章政事之俱優宜天下國家之大
用尚淹筦庫未展經綸人皆知大器晚成我乃獲景星
快覩題鸚鵡賦已多年傳麗則遺音到鳯凰池將不日
遂平生髙志倚期𤓰代入覲楓宸如某者敢不長遡下
風永懷髙誼聞所聞見所見眞如到神仙十二樓之間
步亦步趨亦趨或可在弟子三千人之列其諸欣慕㒺旣
<pb:KR4d0561_WYG_007-7b>
敷宣
　　　贄見張用鼎教授啟
黄魯直竭蘇東坡因述依松之志禰正平過孔北海乃
蒙薦鶚之辭葢同氣以相求必當仁而不讓敢持尺牘
特造丈函恭惟某官海内儒宗江西詩𣲖往嵗為馬尚
書賔客當時有虞學士品題謂鵬程萬里横飛期鳯池
十年可到道出羲皇才過屈宋何鄭公猶在於廣文上
規姚姒下逮莊騷若韓子獨尋于墜緒先覺覺後己立
<pb:KR4d0561_WYG_007-8a>
立人四方之學者來歸一鼓而斯文作氣博求地利開
元武湖以廣澤物之功善育人才置治事齋而兼水利
之意聲蜚臺閣恩迓絲綸如某者生長呉中棲遲白下
顧窮居而獨善恐沒世以無聞著辨惑編闢近世之異
端邪説作思賢錄發前修之潜德幽光欲煩斵郢人之
斤輙敢弄班門之斧平居抱膝仰泰山北斗之髙此日
承顔覩鳯凰景星之快天其或者道之行與得華衮一
字之褒増敝帚千金之價品題作佳士何慚奏白雪遺
<pb:KR4d0561_WYG_007-8b>
音吹嘘上青𠖇或可借春風餘力
　　　答陳天倪謝薦師啟
見賢而舉者古先之訓惡敢言功易子而教者夙昔之
心幸逢知己豈意予互鄉之進亦勞賦小山之招恩斯
勤斯至矣盡矣恭惟容齋先生元元衆妙休休有容身
雖領袖宗門學則淵源吾道小樓明月勝元龍百尺之
豪髙枕白雲待丹鳯九重之詔有前人風烈為後學範
模如某者與緇黄交能青白眼獨喜子墨名儒行非他
<pb:KR4d0561_WYG_007-9a>
人羊質虎皮通家踰三十年責善難一二計兹荷愛烏
之及特厪遺鯉之書曲憐覔梨栗之兒直命入芝蘭之
室從明復受春秋之業看希夷畫太極之圖熊魚何幸
乎兼得犬馬當知其所報道院迎仙書堂隱相増爽氣
于西山鄰家乞火曉窓分燈藹餘光于東壁銘心有感
筆舌奚殫
　　　謝監察御史火公舉茂異啟
天朝重耳目之官實居清要風憲擢山林之士非市私
<pb:KR4d0561_WYG_007-9b>
恩葢竹頭木屑有可用之時而茅㧞茹連乃必然之理
敢因竒遇庸布謝言切念某家本呉中客兹江左以芰
荷為衣秋蘭為佩訪鍾山之英草堂之靈作山川司馬
壯逰負湖海元龍豪氣自憐骯髒誰問飄零瞻烏蒼柏
之間歌鳯古臺之下幸逢&KR1301;馬蒙試雕蟲叩大小從容
之鳴以盡其聲收輪囷離竒之材而斵為器使李白立階
前地如毛遂脱囊中錐得之若驚觀者如堵兹葢伏遇
某官身居臺閣腹藴詩書凛凛乎動揺山岳之威惓惓
<pb:KR4d0561_WYG_007-10a>
乎樂育菁莪之意植公門之桃李蓄相籠之葠苓昔中
州草木知名今南國芝蘭俱化三省十道俱聞鐡面之
威一日九遷將拜玉音之召風塵一掃霖雨八荒如某
者敢不恒念品題益加修省行日用常行之道讀平生
未讀之書雖蒲柳之質望秋先零而薑桂之性到老愈
辣惴惴焉出門下誓弗忘一瓣之香耿耿者在胸中當
自愛千金之帚其諸感佩罔既敷宣
　　　代羽士上亷訪僉事啟
<pb:KR4d0561_WYG_007-10b>
上士無爭奉先師之明訓監主自盜奈公論之難容故
鳴鼔而攻之若同室而鬪者切念某為李老君弟子住
焦眞人道塲小小山林設住持之主席區區金帛有交
代之成規比因撙節年多致有羡餘日積被前職䑕偷
狗竊使空山鶴怨猿驚當市攫金衆所共見匹夫懷璧
罪實難逃已嘗赴愬于有司且復諌詞于教所始則强
項不屈終乃揺尾乞憐遂以當仁不讓之心聽其用和
為貴之説乃償薄産以補亡金未幾背㰱血之盟又復
<pb:KR4d0561_WYG_007-11a>
為紾臂之奪用朝三暮四之術專務貪婪逞人一已百
之能肆為欺罔楚弓得失秦鏡咨度勞六¶轡之驅馳亷
法亷辨亷善亷能按百官之能否明月靡遺罅隙清風
一掃塵埃睠兹寂寞之濵亦在照臨之下豺狼歛跡草
木知名激濁揚清既憲綱之振肅舉直錯枉宜公道之
昭彰或移北山之文或賜南山之判戒無厭溪壑之欲
征悖入府庫之財庻有補于焚修更無煩于訟牒思之
弗措辨之弗措願亟持全璧之歸得之若驚失之若驚
<pb:KR4d0561_WYG_007-11b>
當永守青氊之物
　　　謝崑梅州判舉鄉善啟
求儒雅闡大猷漢室之興復見經品題作佳士荆州之
識為榮矧蒙下采于菲葑豈作不言之桃李寸丹有感
尺素具陳某官佐理神州賢勞王事虛心待物明于滄
海之珠美德含輝粹若崑崗之玉有賢守與承流宣化
在寮寀則同寅協恭切切斯民惓惓吾道氷霜並潔風
月平分南山之判不移北闕之心長戀二千石不如逢
<pb:KR4d0561_WYG_007-12a>
掖下士尤勤九萬里直上扶揺前程甚遠吾言非佞輿
望所期某久客東呉遠逃兵燹功名蹭蹬昔為上竹之
鮎身世飄零今作無枝之鵲偶爾宿贊公土室儼然逮
梅仙市門希髙山流水以知音驚明月夜光之投暗説項
不輟薦禰有書駕言采泮水之芹何異繼廪人之粟驥
千里未甘伏&KR0491;鳥一嗚或可驚人翺翔道義之林涵咏
詩¶書之澤鄉之善士國之善士尚期自下以升髙知惟
春秋罪惟春秋勿謂有名而無實
<pb:KR4d0561_WYG_007-12b>
　　　賀陶教授啟
鄭廣文才過屈宋坐一氊而司業相憐胡安定教授蘇
湖置二齋而太學為法升髙自下振古如兹恭惟某官
前軰典刑後學模楷于以傳道授業而解惑信乎温故
知新而可為五柳莊前自昔存舊家之菊片玉山下只
今樂泮水之芹振木鐸之遺音續杏壇之雅曲先覺覺
後聿成陶鑄之功己立立人正賴提撕之力自此升矣
式我願兮如某者白首流離青雲蹭蹬遇州倅舉一鄉
<pb:KR4d0561_WYG_007-13a>
之善以野夫寘多士之間愧風鷁之退飛喜星鳯之快
覩先生富道德致呉興弟子之多才雜説為爬梳正學
校諸生之狂簡
　　　代上馬都事啟
驥伏&KR0491;負千里之志久倦驅馳鳥在阜作三年之鳴猶
能奮躍未趨幕府敢借箸籌某官胸襟貯萬巻書文章
揮五色筆頻年花縣絃歌之化大行今日薇垣贊畫之
才方展王公大人以青眼相顧縉紳先生以白眉見稱
<pb:KR4d0561_WYG_007-13b>
兹泛緑以依紅將腰金而曳紫一節旣全其清白深憂當
念乎羣黎願為龍伯髙勿效杜季良恪守祖傳之家法
近舍皇甫湜遠取白居易當求世用之人才跂予望之
自此升矣某遠逃兵燹久客句呉秋菊寒泉祠甫里見
尊賢之義長洲茂苑頌鄉校勒輿人之言己曽和白雪
之詞但未覩景星之快由村落每來城府知軍民多困
飢寒敢用條陳以效芹獻于以開難發之口于以推不
忍之心區區非釣于虚名懇懇必求其實效蒼生顚厓
<pb:KR4d0561_WYG_007-14a>
受辛苦隔羣仙天上清髙大芘廣厦俱歡顔願比屋眼
前突兀
　　　代謝沈太守啟
一輪明月清輝今照蘇州萬里長風素志乃如宗慤念
先人之遺澤挈孤子于長途知幸自天感恩無地恭惟
某官乾坤清氣風雲壯懷既不忘向日之誠且深識隨
時之義往年烏府冠峩鹿角之威此日黄堂庭蔑䑕牙
之訟退食則斑衣以娯父母傳家則黄巻以授兒孫鞭
<pb:KR4d0561_WYG_007-14b>
不施蒲莊先種柳愷悌咸稱召杜勲名必到蕭曹三江
五湖之風謡政聲藹藹四海八荒之霖雨輿望懸懸遺愛
甘棠流芳汗竹如某者仰依公庇勉讀父書既己承薦
鶚之章當不負愛烏之及偹葠苓于藥籠作桃李于公
門庻竭駑材以圖豹變父為大夫子為士賴提携發軔
之初車如流水馬如龍願追逐後塵之末其為報効罔
既敷宣
　　　上沈太守啟
<pb:KR4d0561_WYG_007-15a>
太叔為鄭大夫始從寛而終猛不疑謁暴公子先言威
而後恩惟大海不擇細流庻他山可以攻玉請以田夫
野老之語陳於大人君子之前切以某近寓吳江昨經荒
浦聞近日有䑕竊狗偷之軰在各都如蜂屯蟻聚之多
始則穿窬終為强禦忽忽乎神出鬼沒累累然晝伏夜
行星月光中窺商賈他鄉之客烟波深處伺妻孥逃難
之人或如斫嚴顔之頭或若斷孤兒之臂横屍洲渚流
血泥沙遺臭熏天銜哀入地掩鼻而過者多矣垂泣而
<pb:KR4d0561_WYG_007-15b>
道者誰與鄉隣懼而不言州縣置之不問致令滋蔓轉
肆兇頑目之所覩者如此其多耳之未聞者尤為不少
新鬼煩寃舊鬼哭痛恨難忘他生未卜此生休𠂻情誰
訴惟當路發神明之政為斯民雪冥漠之寃三尺法申
明舊章五色棒掃除羣醜寛猛相濟不勞用萑澤之兵
恩威並行何待持繡衣之斧一雷既震百蟄皆驚恭惟
某官俊傑識時精忠貫日清氷出萬壑此往年烏府威
聲明月照蘇州乃今日虎丘嘉話甘棠樹聽召南之訟
<pb:KR4d0561_WYG_007-16a>
老萊衣照堂上之親愛民若拙于征科下士能勤于吐
握五花馬金章紫綬方被殊恩六柳莊綠水青山未容
髙興政湏治最以候登庸如某者幸獲承顔甚慚饒舌
聞而來見而去仰山斗之彌髙道以政齊以刑看民風
之丕變
　　　上梅知州陸同知啟
稂莠不除必有傷于嘉穀盜賊不息寧無害于良民目
前事可為寒心林下人敢云饒舌俯慚卑陋上瀆髙明
<pb:KR4d0561_WYG_007-16b>
切以某為客松陵&KR0712;舟荒浦聞近日有鼠竊狗偷之輩在
各鄉如蜂屯蟻聚之多或穿墉以踰垣或發匱以胠篋或
牽去春耕之犢或移人夜泊之舟或刼行商囊槖為之
席捲或因逃難妻孥與之偕亡或如斫嚴顔之頭或若
斷孤兒之臂慘星月見遭毒手渺烟波逸去兇身濺血
菰蒲伏屍洲渚漂流于五都十都之境臭腐于六月七
月之時里正不敢言恐煩檢覆鄉隣寂無語懼有干連
致使跳梁轉加延蔓天隂雨濕但聞寃鬼之聲水遠山
<pb:KR4d0561_WYG_007-17a>
長渾是愁人之境惡貫既滿禁網難逃今有司獲盜竊
之徒宜因事䆒㓙强之黨幸毋姑息亟賜施行轟雷霆
于掩耳之先照日月于覆盆之下追三窟兎須旁求曲
徑之踪殺兩頭蛇方能免後人之患餘罪戾之輕者加
徒役而遠焉庻令涇渭殊流不使薫蕕同器蓋治此非
常之盜必加以非常之刑雪痛怨于黄泉聽歌謡于綠
野恭惟某官某官同心同德無黨無偏各守一亷氷其
清而玉其白咸稱二美絃之直而鏡之明閭閻蒙撫字
<pb:KR4d0561_WYG_007-17b>
之恩案牘絶煩苛之弊訟庭如水印匣生塵明月清風
蹔爾居淞江太湖之上髙牙大纛翩然到鸞臺鳯閣之
間人皆仰之自此升矣如某者言雖僣越事實昭彰秪
縁以兎死狐悲未免較鶴長鳬短溺猶己溺望明公擴
仁愛之心刑期無刑變惡黨為淳良之俗幽明有感贊
美奚殫
　　　代上江浙丞相求䕃叙啟
上書伏光範門韓愈以布衣自進斗酒酌新豐市馬周
<pb:KR4d0561_WYG_007-18a>
于逆旅誰知仰止三台素非一日惟吐哺握髪以下士
敢披肝瀝膽以陳情切念某生毘陵錫谷之墟客呉郡
長洲之滸早年勤苦頗讀父書連嵗孤哀且罹兵燹竄
妻孥于荆棘揮涕泗于蓼莪學弓為箕學冶為裘尚賴
傳家之業在無父何怙無母何恃孰憐逰子之歸遲望
西日於長安歎南風之不競欝欝居此遑遑何之芰為
衣蓉為裳忍飢忘溝壑之憂(闕/)
　　　苐慚没世而無聞有負先人之遺澤欲求䕃叙
<pb:KR4d0561_WYG_007-18b>
願借恩光雖云匪麟角鳯觜之竒亦庻幾竹頭木屑之
用持衡留藻鑑天書適降于九重隨水上龍門桃浪可
乗于三級鯤鯨變化鵷鷺翺翔兹蓋伏遇某官簡在帝
心股肱王室保江浙數州之地障東南半壁之天以和
靜鎮國家量同文靖有忠勲塞天地爵比汾陽公門之桃
李欣榮藥籠之參苓並蓄五風十雨頻年見隂陽調爕
之功寸地尺天指日復疆里廣輪之舊恩加衮舄銘在
鼎彛如某者幸獲瞻依宜蒙㧞擢大木為杗細木為桷
<pb:KR4d0561_WYG_007-19a>
良工得國用之宜南山有臺北山有萊君子致太平之
樂永言報効盡力驅馳
　　　賀上海石縣尹啟
郎官應列宿方照臨滄海之秋鴻毛遇順風乃奮起青
雲之日敬陳賀語兼進忠言嘗觀時有盛衰道無今古
為國者必以人民為本有司者必以父母為心擾攘雖
値于難時撫治合由于古道簡編所載榘矱具存曰既
庻既富而教之曰足食足兵而信矣曰孝弟可以盡堯
<pb:KR4d0561_WYG_007-19b>
舜之道曰忠信可以撻秦楚之兵惟教道能結其心斯
奮發以盡其力小而一邑大而九州是道為農桑學校
之原其事乃錢穀甲兵之屬茍一日而必葺庻三年而
有成倘不鄙常談老生斯可謂知言君子某官心存愷
悌氣禀髙明先世稱萬石君其道義傳家之久今官為
百里宰蓋功名發軔之初以胸中所藴之詩書為目下
可行之政事征科不廢撫字尤勤仁風藹田野如春民
無愁歎明月照閭閻似水吏絶喧囂釜魚之聲譽己聞
<pb:KR4d0561_WYG_007-20a>
堂鱣之禎祥必應行書上考竚見髙遷某幸辱故知喜
聞新政彼客燕皆能賀履豈窮猿獨不投林東入海西
去秦擬欲依棲于贊老昔無襦今有袴願同歌詠于呉
儂
　　　諸士友陳言陸同知誣枉事啟
排難解紛竊慕古人之髙義舉直錯枉宜蒙當道之至
公芻蕘有言菲葑可采切見呉江州同知陸某職居佐
貳政出循良三載守官一亷如水自許以赤心報國人
<pb:KR4d0561_WYG_007-20b>
皆知洗手奉公不聽誅求因結仇于軍帥不隨偏黨或見
忌于官僚豈意權豪乃加排䧟以兵戍千有司之政以
文移行無妄之灾舁一夫病死身屍勒其子巧生詞訟
集衆擁停屍之地環若重圍當官逼仵作之人傷皆誣
騐强梁若此毒害顯然越官職以横行違憲章而不顧
各州縣聞之而䘮胆諸士民覩此以寒心赫然恣逞其
㓙威甚矣有傷于治體是可忍也尚何言哉仰惟上相
之賢明俯察本官之寃枉照覆盆之日月即見昭彰遏
<pb:KR4d0561_WYG_007-21a>
平地之風波毋令䧟溺如某等與本官初無私愛且隔
隣封聞一州有頼其主張知百姓多蒙其恩惠昔頌德
于三江五湖之上今稱寃于萬口一辭之間其言至公
而無私所願抑强而扶弱直為壯曲為老當明曲直之
情危而持顚而扶庻免顚危之辱宜加采擇特賜施行
　　　上量田徐孟二公啟
立國以經界為先當盡革其中之弊生民以耕稼為本
方能供在上之需惟任用之得人乃公勤而稱職欲陳
<pb:KR4d0561_WYG_007-21b>
梗槩敢效芹誠嘗謂朝廷革命之初才俊為時而出凡
所以體國經野皆可以忠君愛民况皇家付尺度之公
要農畝定租庸之法甲是乙非者固當分辨鶴長鳬短
者尤宜折𠂻為前代除毒歛之蛇免後人為涸轍之鮒
此當務之為急其任非輕但至公而無私所行必達某
官同心同德無黨無偏志如百鍊之鋼不為繞指事若
重調之瑟能用改絃雖寸田尺宅皆入版圖而賸水殘
山猶蒙紀錄田野既揚其聲譽銓衡必錄其勤勞同升
<pb:KR4d0561_WYG_007-22a>
諸公一臺二妙某生本常郡寓此呉鄉如去邠而居岐
敢因徐而見孟願求荒圃學為老農春雨一犁駕烏犍
而東作青雲萬里看黄鵠之䨇飛
　　　上王知府啟
玉門闗兩髩秋風歸來晚景金斗城一輪明月喜把清
輝人皆作來暮之歌我欲快爭先之覩騎竹失隨于童
子杖藜敢謁于大人既獲披雲亦言獻曝嘗謂農桑者
民生衣食之本學校者國家風化之原其在有司亶為
<pb:KR4d0561_WYG_007-22b>
急務睠此常郡即古延陵二十年兵革以來數百里人
烟欲絶犁鉏不作絃誦無聞大田皆變為荆榛泮宮亦
燬為瓦礫今天下全歸于大統而郡中方集其遺氓如
谷寒而鄒律重嘘若絃斷而麟膠再續農何以勸惟恤
民則民乃力農學何以興惟重士則士皆志學嚴一鼓
以作氣必三年而有成田野辟而賦税増教化行而習
俗美上以副聖天子明詔之意下以著賢邦侯善治之
功斯文黼黻于皇猷舉世甄陶于清化渤海郡勸農龔
<pb:KR4d0561_WYG_007-23a>
遂復見于今成都府興學文翁㒺專于昔茍二端之並
舉則百廢之俱興幸無謂老生常談眞可與古人同傳
某官三槐世胄五馬恩榮金莖露之澄清玉壺氷之潔
白有民人有社稷雅稱宏才為保障為繭絲㑹能兼美
飽夙學於胸次急先務于目前報主赤心待士青眼吐
握行周公之禮謙德彌光循良希漢吏之賢芳名不朽
如某者幸然歸魯得此依劉三十年辛勤有廬勉欲訓
城南之子千萬間突兀廣厦願蒙庇天下之寒頌禱有
<pb:KR4d0561_WYG_007-23b>
餘敷宣㒺既
　　　謝孫大雅惠詩文啟
寄杜甫題草堂舉世誦高公之句送李愿歸盤谷至今
傳韓子之文葢詞章誠有可嘉則名譽皆為不朽感承
傑作敬叙謝言某生長延陵本同鄉土僑居呉郡俱避
風塵既聲跡之相聞且音問之不絶千萬人之前常曽
説項十五年之内惟欠識荆嘗結巢為蓮葉之龜來詩
甚美至還家若華表之鶴得序尤榮顧余生非李杜之
<pb:KR4d0561_WYG_007-24a>
儔眎所作乃髙韓之比陽春寡和明月暗投巾箱謹于
珍藏棐几時乎圭復想風采于氛埃之外見肺肝於文
字之間投桃報瓊兹抒情于尺素如葭倚玉别請教於
丈函某官以申浦之澄清鍾于姿禀以君山之蒼古發
于文章驅馳莊騷出入佛老鳴教鐸中呉者久投朝簮
東海之濵枕流潄石而有祖風弄月吟風而忘世慮山
中厯日閲黄楊厄閏之年天上春風待紅杏倚雲之日
如某者素慚孤陋雅愛交逰味六經如嗜膏粱親三益
<pb:KR4d0561_WYG_007-24b>
便成膠漆江東暮雲之酒願與論文山隂雪夜之舟尚
期乘興雷門持鼔郢匠揮斤
　　　謝張雲門作詩序啟(名紳字士行/齊郡人)
魯直獻東坡二詩葢欲見瞻依之志士安敘左冲三賦
方能無非議之辭葢當世之鴻儒乃後學之龜鑑寸丹
方感尺素具陳伏念某田野草茅山林樗櫟不揣鉛刀
之鈍常持鐵硯之堅鮎上竹竿往嵗之功名可笑龜巢
蓮葉近年之身世如浮八九家寂寞江村三千文蕭騷
<pb:KR4d0561_WYG_007-25a>
白髪出言爛熟作事迂踈寤疑辨惑以成編懷古思賢
而有錄頹然詩癖忘乃途窮時抱膝為梁甫吟或掩鼻
作洛生詠對明月清風而思元度藴髙山流水以待鍾
期持鼓雷門探珠驪頷得警策片言而為幸豈㫪容大
篇之敢望珠璧暗投璚瑶匪報不識面而知肺腑可謂
神交如冩容而見精神珍藏手蹟披雲未遂仰斗彌髙
恭惟某官四海儒宗一門科第為時而出不勝烏鳥之
情謝病而歸非為鱸魚之美以東呉之山水為西漢之
<pb:KR4d0561_WYG_007-25b>
文章託古意于焦桐播遺芳于叢桂風月襟懷江湖性
氣本磊落之竒才烟霞痼疾泉石膏肓享優㳺之清福
道則髙矣人皆仰之如某者敢不佩服斯文勉旃爾力
敝甚千金之帚榮哉一字之褒廢繩墨不為拙工灼見
用春秋之筆經品題便作佳士惟恐孤月旦之評瞻望
依依臨書草草
　　　擬與金壇縣告索尹氏寄書啟
賣金買書自是平生之志刻舟求劍難忘眷戀之情雖
<pb:KR4d0561_WYG_007-26a>
呉霜己白其頭顱惟秦鏡能明其肝胆敬持尺素用寫
寸丹切念某避地曩年泛湖連日移舟至尹干橋下依
乃姻家藏書如孔氏壁中扄諸奥室物宜多矣人皆見
之十三年賤跡飄蓬數百巻常懷汗竹豈知𤓰葛乃變
薫蕕以諸史之青編易兩牽之黄犢餘存簡牘悉入巾
箱屢云還合浦之珠竟不返連城之璧朝經暮史欲重
對于聖賢甲是乙非合辨明于官府是可忍孰不可忍
求之與抑與之與惟當道之至公庻斯文之不墜聽其
<pb:KR4d0561_WYG_007-26b>
言也適我願兮某官承恩九重出宰百里廼氷其清
廼玉其白如絃之直如鏡之明以識時俊傑之才了積
年繁劇之事戴星出入雙鳬暫止于金沙摶風扶揺孤
鳯必巢于阿閣某遠來隣邑如倚太山鶴溪水天影涵
秋比琴堂之清澈米家船虹光映日載書簏以還歸
　　　擬謝常州府官啟
曽參以同姓殺人其母嘗投杼而走黔易非在家遘疾
厥子乃驚心而歸奈何事出于隣封馴致弊生于本邑
<pb:KR4d0561_WYG_007-27a>
幸大府能為辨析今㣲言合用敷陳切念某乙老窮居若
守株于横峴丁男逺出因負米于荆溪叠叠乎縣帖拘追
纍纍乎里人被執爰自三月三修禊之日皂𨽻登門遂令
八十八老耄之年倉皇赴縣換名字如雲翻雨覆動文
移則雷厲風飛䧟穽欲成網羅交設南阮貧北阮富姓
雖同而産業不同東家智西家愚人有異而鄉閭亦異
故奔訴甘棠之下蒙戒懲刻木之徒號咷徹乎二天枉
屈為之一雪伏遇某官等同宣聖化並著仁聲召父杜
<pb:KR4d0561_WYG_007-27b>
母之慈祥春濡雨露礬弟梅兄之清白月映氷霜閭閻
響擊壤之歌城郭寢抱關之柝行書上考佇徯髙遷如
某者父子知恩鄉隣感德覆蕉藏鹿本無夣于前時縁
木求魚免受灾于後日報當銜結力効驅馳
　　　上周縣尹請祭顧將軍啟
孔北海表鄭公鄉人皆起敬文潞公題明道墓學者知
歸葢追敬于儒先實有裨于風化敢持尺牘用徹琴堂
某老不趨時心猶好古覽中呉之勝槩訪前代之名賢
<pb:KR4d0561_WYG_007-28a>
笠澤西頭皇天蕩烟波相接葑門東畔顧將軍邱壠猶
存叢祠倚馬鬛之封荒蘚没龜趺之石每經此地常念
斯人生為呉相之孫死有元公之諡華亭二陸初齊名
得三俊之稱白羽一麾獨仗義平六州之亂晋史備書
其勲業呉儂尚保其祠塋但每嵗之烝嘗欠有司之籩
豆不揣效豐干饒舌敢云煩陶令折腰蘋蘩矢薦于鬼
神桑梓愈加其恭敬此非違道以干譽幸不以人而廢
言恭惟某官以董賈之才為卓魯之政乃氷其清乃玉
<pb:KR4d0561_WYG_007-28b>
其白如絃之直如鏡之明見義勇為當仁不讓有民人
有社稷國家委任之隆教禮樂教詩書流化承宣之急
行書上考竚見髙遷某飄泊長洲蕭條短褐投老二天
之下知名兩月之間其言至公而無私其事似緩而實
急生芻一束其人如玉望喬仙雙舄之鳬寒鴉數㸃流
水孤村弔華表千年之鶴
　　　干陳敬初先生作懷古錄序啟
懷賢千古聊綴緝夫前言借重一辭庻流傳於後世切
<pb:KR4d0561_WYG_007-29a>
有請也能無從乎睠我楚狂久客呉下過鳯凰山顧彦
先之墓有感而傷情傾鸚鵡杯李太白之詩長歌而擊
節甚矣疾薫蕕同器忍乎隨桃李不言豆籩既請于有
司丹青乃新其遺廟屏除妖塜祭掃佳城搢紳皆為之
詠歌樵牧則嚴于禁約載嘘藜燄用寫蒲編于以發幽
潜之光于以紀廢興之事過雷門持布鼓敢曵長裾抉
雲漢分天章煩揮健筆某居玉堂之署人慕登瀛紬石
室之書自當名世為士林冠冕演王國絲綸目短曹劉
<pb:KR4d0561_WYG_007-29b>
汗流籍湜大鵬九萬里方當直上之秋黄河三千年㑹
見重清之日前程逺大吾道光榮某不揣迂疎尚希題
品書八篇因窮而著初不效于古人賦三都得叙而傳
尚有望于今日
　　　代上饒叅政啟
叔向知鬷蔑因聞堂下之言毛遂從平原乃脱囊中之
頴既古人有如此者豈今日獨不然乎切念某幼讀父
書從逰都邑聞所聞見所見囿先生長者之鈞陶歩亦
<pb:KR4d0561_WYG_007-30a>
歩趨亦趨習王公大人之規矩辭親日下捧檄浙東干
戈擾攘者閲五六年鞍馬驅馳者知幾千里及區區益
升斗之禄又紛紛服州縣之勞栖枳棘于慈溪望蓬萊
于滄海既失怙恃遂用來歸兄弟飄零狀若䘮家之狗
功名蹭蹬誰憐失水之魚然此膝不屈于常人而其志
敢忘于斯世家徒四壁壯氣横秋但知讀書以聖賢為
師未嘗出門與俗流為伍髙山流水頼有知音明月夜
光忍令投暗鷙鶚之書既作鯤鵬之化何疑惟大匠無
<pb:KR4d0561_WYG_007-30b>
可弃之才宜小草有相依之志葠苓藥籠桃李公門恭
惟某官俊傑識時耿介㧞俗隴雲可悦己嘗似山中宰
相之閒仁風載揚今復慰天下蒼生之望胷次炯玉壺
氷露文章埀金薤琳琅借箸而籌入則告嘉謀于公府
累茵而坐出則叅大政于薇垣己立立人先覺覺後行吾
道于干戈之際救斯民于塗炭之中幾千仭廬山者衆
人所仰五百年名世者非公而誰如某者慕藺許年依
劉今日襪線之才雖短菲葑之采不遺朝取一人暮取
<pb:KR4d0561_WYG_007-31a>
一人莫非荷提撕之力待以國士報以國士當不忘感激
之情輕凟崇嚴重加悚息
　　　上張太尉啟
蘇轍上韓太尉書所願覩賢人光耀馬周寓常中郎館
即能以時務條陳不揣下愚敢希前軰敬以惜軍愛民
之事陳於王公大人之前聞斯行之時則美矣嘗謂有
民有社須當畫策以治安足食足兵乃可運籌而征討
凖今酌古發政施仁茍欲展心上之經綸尤先察目前之
<pb:KR4d0561_WYG_007-31b>
利病勿求近效宜作遠圖開荒田則為富國之原設屯
田則為守邉之計除民瘼則免誅求之苦積軍儲則無
匱乏之憂廣鹽𣙜之法則遠近流通恤軍士之家則存
亡感激凡兹六事盡在一時日月雖明固難照覆盆之
地風雨不動願蒙庇廣厦之天布以新條革除舊弊惟
其愛民如子必不以人廢言詢我芻蕘教人稼穡易其
田薄其税民力方紓居有倉行有糧兵威自振幸無吝
一舉手一舉足之力更勿辭三握髪三吐哺之勤庻士
<pb:KR4d0561_WYG_007-32a>
夫得進其忠言而軍民免令其失所恭惟太尉相君英
雄蓋世度量容舟以崧髙維岳之英靈為海納百川之
襟度興利除害更張漢瑟之絃革故鼎新重作禹書之
貢西鄙之烟塵去遠東呉之風俗還淳見諸生如見大
賔保斯民若保赤子天上天下咸知向日之忱江北江
南共仰福星之照名埀竹帛勲在鼎彛某十載風塵一
篷烟雨避地居淞江之滸憂天如杞國之人功名雖負
于素心窮困尚憐于黔首慮或有于一得口何忍于三
<pb:KR4d0561_WYG_007-32b>
緘知我春秋罪我春秋欲救顚崖之辛苦待以國士報
以國士終當範我之馳驅俯竭葵傾仰希藻鑑
　　　賀蔡教授到任啟
建學立師本三代之良法化民成俗即二南之遺風夫
以世衰而道㣲其必人存而政舉喜聆木鐸敢進芻蕘
睠此崑山舞丹崖之鳯石沛然婁水接滄海之鯨波以
山川如是之竒人物由來之盛紛紛顯宦比比髙門豪
如劉龍洲乃寓焉賢若李樂菴而居此適値近年之兵
<pb:KR4d0561_WYG_007-33a>
革遂忘舊日之衣冠城郭是而人民非禮義廢而政教
失幸鄉校之不毁今學宮之茍完有司奔走於豆籩多
士趨蹌於禮樂但龍蛇之混雜有鳬鶴之短長中也養
不中才也養不才政賴有甄陶之力仁者謂之仁知者謂
之知豈容無區别之心惟自今秦鏡之明更不致齊竽
之濫大杗小桷匠氏固無棄材貴玉賤珉識者自能定
價嚴一鼓以作氣必三年而有成恭惟某官心醉六經
眼空四海杏花壇上重來鼓焦尾之琴荷蕢門前試聽
<pb:KR4d0561_WYG_007-33b>
擊有心之磬胷次炯玉壺氷露文章埀金薤琳琅曩嘗
居淮海維揚人共仰泰山北斗能不失前賢規矩眞可
為後學範模苜蓿闌干且莫厭一官之冷菁莪長育當
挽囬吾道之春立登要津入居翰苑如某者蹉跎仕路
流落他鄉不能看長安之花乃亦采泮池之藻聞所聞見
所見星鳯先覩而快哉歩亦歩趨亦趨蘭鮑久居而化
矣
　　　為王叔才通呉伯善啟
<pb:KR4d0561_WYG_007-34a>
魯連為解紛而出斯為天下之竒陳平能宰社而均終
作朝中之相茍有為于今日亦何異於古人今一見之
竊有請也恭惟某官湖山清氣丘壑閒情雖爵祿不入
其心惟孝友是亦為政車乘下澤稱鄉里之善人樓卧
上床本湖海之豪氣律呂鳴朝陽之鳯階庭舞荀氏之
龍惟其博古通今所以出類㧞萃有文舉座上之客而
開尊嘗滿聞鬷明堂下之言而執手相知近者悦遠者
來親踈無間剛不吐柔不茹好惡惟公藏器待時在邦
<pb:KR4d0561_WYG_007-34b>
必達某許年慕藺此日識荆深知有長者之風輙敢訴
不平之事曩予有子勉作鹽商同客嘉禾王吉父與成
交易親書片楮孔方兄俱付檢收不料墮其計中從此
置諸度外屢約屢爽轉富轉貪但知堆滿籯之金不肯返
連城之璧况視予之流落尤縱意而欺凌獸心忍負于
朋儔狡窟乃居于仁里望公秦鏡照我覆盆能扶顚以
持危必舉直而錯枉風行草偃水到渠成是猶能解戰
國之紛亦何異宰鄉人之社道之禮樂示之好惡豚魚必
<pb:KR4d0561_WYG_007-35a>
感而相孚失之東隅收之桑榆犬馬當知其有報心有
所憤書不盡言
　　　為王叔才等訴神文
亘古亘今人世有難明之事誰曲誰直鬼神能灼見其情
雖聰明正直之無私必禍福吉㓙之有報請陳始末用
徹幽明切念某至正十有五年作檇李異鄉之客統鈔
三百餘錠買呉江同姓之鹽託在契交信從期約立文
慿之一紙比重託之千金豈其反面無情從此掉頭不
<pb:KR4d0561_WYG_007-35b>
顧彼己跨腰錢之鶴我乃求縁木之魚日往月來馴致
遷延之久雲翻雨覆不勝變詐之多故連年空打白厓
至今日竟為烏有交情既絶禮貌全無本來似鮑叔相
知每去如魯侯不遇彼因致富積鹺物之如山我則固
窮避兵戈而失路不念流離之苦轉加欺㒺之心日月
不照于覆盆風雨自安于廣厦昔伊過我待為席上之
珍今我尋伊視若眼中之刺是可忍孰不可忍如之何
末如之何既告于隣里鄉黨之間當質諸上下神祇之
<pb:KR4d0561_WYG_007-36a>
之有吾言若謬甘受天誅彼語若誣當遭隂譴願洋洋
之如在降濯濯之厥靈有感必通如響斯應舉直錯枉
必須天理昭彰福善禍滛庻使人心畏服
　　　上周郎中陳言五事啟
李白識韓荆州雖萬户之封非其所願鬷明見鄭叔向
惟一言之善得以相人今區區慕足下之賢敢切切論
日前之事上以裨朝家之清化下以&KR0506;郡國之蒼生遠
視欲明邇言可察兹蓋伏遇某官乾坤清氣風雲壯懷
<pb:KR4d0561_WYG_007-36b>
向坐黄堂著蒲鞭之善政今遷畵省冠蓮幕之諸賔有
撥亂反正之才盡扶顚持危之力心不忘於向日義不
失于隨時英聲蜚九重之天遺愛溢三呉之地和氣挽
囬于寒谷恩光照及于覆盆見多士如見大賔保斯民
若保赤子能興利以除害不吐剛而茹柔史編當紀其
循良鈞軸政須其贊畫門墻羅列好多培桃李之春鼎
鼐調和有大用鹽梅之日更勤吐握以廣咨詢如某者
甫里索居太山髙仰折桂之功名蹭蹬衡門之心跡栖
<pb:KR4d0561_WYG_007-37a>
遲雖讀書以聖賢為師但出門則農圃為伍東隣西舍
痛遭毒歛之蛇南枝北風多作無依之鵲歎息愁怨之
聲常聞于田里呌囂隳突之吏每見于鄉隣况軍儲不
積則時有借糴之憂而官俸太輕則必有侵漁之患此
皆繫百姓之休戚疇能出一語以發揚惟大人肯念乎
羣黎故小子敢輸其忠赤非甚髙難行之事非荒唐繆
悠之談是曰是非曰非尚從公論聞所聞見所見奚敢
餙詞宜改絃而更張毋刓印而弗予他有剥床而請者
<pb:KR4d0561_WYG_007-37b>
别當借箸以籌之溺猶己溺饑猶己饑斯謂愛民之術
仁見謂仁知見謂知初無私己之謀饒舌云云優容幸
幸謹奉啟并以所言五事開具詣省幕以聞伏惟台慈
鑒念
　一開荒田
　　夫民之有田猶魚之有水也魚無水則枯而死民
　　無田則饑而斃原民之情豈不欲治田以養其生
　　哉今長洲縣崑山州等處水深圍田積荒嵗久無
<pb:KR4d0561_WYG_007-38a>
　　錫常熟等處殘破地面荆棘連天其各處流移之
　　民餬口四方而無卓錐之地是皆欲業耕稼以養
　　生者也但所慮者犁鉏纔舉即有征科廬舍未完
　　便當差役是以寧受艱辛且逃租賦寧甘窮餓不
　　還鄉土每嵗雖蒙官司招諭復業及委官勸農不
　　為不至而民之所慮如此遂成虚文况各處低田
　　圍岸久壞非一時可能修築積水甚深非一時可
　　以車戽必須隔年料理以俟春耕田家作苦舉筆難
<pb:KR4d0561_WYG_007-38b>
　　盡如蒙呈達省府行下各州縣踏勘荒田數目叅
　　酌至元年間叅政開荒舊例聽令諸人請佃每年
　　不過若干初年官不徴糧私無租課應干雜役俱
　　得優免次年公私半徴三年成熟然後全征如此
　　則人皆為養生之謀而不憚工力之費一二年間
　　官糧數増國家享無窮之利矣開此荒田官民兩
　　便
　一除民瘼
<pb:KR4d0561_WYG_007-39a>
　　為政以恤民為先若夫民瘼未除而謂能卹之者
　　謬矣然今之民瘼未易枚舉姑以前月切近者言
　　之如崑山州等處上年旱澇相兼髙田則禾苗枯
　　槁低田則積水瀰漫各都里正及佃户細民經官
　　告狀俱有堪信顯跡不期驗灾官吏不行詣田踏
　　視從實免征止坐各州縣衙門及諸寺觀逼令鄉
　　胥里正一槩伏熟繼後部粮官吏驗數征納其細
　　民棄業逃亡十去八九但將各處里正絣扒吊打
<pb:KR4d0561_WYG_007-39b>
　　責限陪比破蕩家産終不能足幸蒙上司體察里
　　正人等發下所屬州縣乃得疎放立案擬于秋糧
　　内帶征若今嵗秋粮之時果于里正名下追征其
　　里正百孔千瘡奚暇再剜其肉以補于兹必着落
　　原佃之人一同部内上下交征决致失所况連年
　　兵革擾攘差科繁重里正人等俱各消乏誠不能
　　以一嵗之所收辦兩年之租賦縱使捶楚之下求
　　而得之甚非國家愛民之意亦非諸大臣恤民之
<pb:KR4d0561_WYG_007-40a>
　　政也如蒙言諸省府移文郡邑從實免征庻使里
　　正之家免于破蕩力田之衆不致逋逃非惟今嵗
　　秋糧易于辦集而亦免下年荒廢其田矣除此民
　　瘼斯民幸甚
　一抑豪强
　　貧富不等借貸有之舊制民間私債月息三分年
　　月雖多不過一本一利誠良法也近年以來其官
　　豪富强之家乘人之急取利過倍少有逋欠凌虐
<pb:KR4d0561_WYG_007-40b>
　　百端或于借貸之時勒令併利作本虚立文約明
　　起三分利息實收過倍之數或有還欠利息倒換
　　文憑利上生利或寛收窄放更易斗斛或左右邀
　　求减剋分例其舉逋還債之人阨于窮窘吞聲忍
　　氣噤不敢語良可閔惻上年幸而官府知之出榜禁
　　約但久弊不能頓除如蒙申明舊制定立罪名嚴
　　加禁治庻使權豪嗜利之徒畏懼憲刑毋蹈前非
　　抑强扶弱公道幸甚
<pb:KR4d0561_WYG_007-41a>
　一積軍儲
　　為國之要足食足兵然兵固不可無食而用也但
　　頻年水澇嵗無全收如無錫常熟等處殘破之餘
　　田地抛荒租糧减數今國家軍儲之用常恐不敷
　　况凡有賞勞俱用米粟動以數百千石為無益之
　　費至于青黄不接軍人有缺食之憂百姓有借粮
　　之患竊嘗觀之有司催辦米如珠璣濫賞贏餘粟
　　如塵土此理曉然人所共見今後宜從省府移文
<pb:KR4d0561_WYG_007-41b>
　　禀知太尉遇有功賞從公斟酌或以多爵之榮或
　　犒以金銀等物撙節米糧以備饑荒如此則倉廪
　　之積日増月羡漕運可供軍儲可給而民無和糴
　　預借之患矣多積軍儲公私便益
　一増俸祿
　　張官置吏本以治民黜陟幽明欲其稱職然必須
　　俸祿足以飬亷然後考其成否而黜陟之斯可使
　　之無憾矣今府州縣之職最為繁雞大小官吏之
<pb:KR4d0561_WYG_007-42a>
　　俸類皆鮮少仰事俯育寧免素心洗手奉公誠不
　　易得其間以貪汚黜罷者固不足恤而清貧亷介
　　祿不償勞者上之人宜軫念之如蒙建言本省告
　　之太尉以官吏俸給之數酌古準今量加増益如
　　此則居官者可以絶貪墨之心百姓無侵漁之患
　　矣傳曰忠信重祿所以勸士俸祿之増公道幸甚
　　　賀偰知州到任啟
騎竹羣童爭先遠迓扶藜一老敢進常談或可比乎芻
<pb:KR4d0561_WYG_007-42b>
蕘庶無棄于菅蒯嘗謂州縣作民父母詩書為世範
模必須酌古準今乃能承流宣化蟠根錯節毋令
挫利器之鋒流水髙山正欲奏朱絃之曲夫御吏治
民之要惟正己格物為先吏或奸欺民多疾苦但鄉無
呌囂隳突之吏則田無歎息愁恨之民照日月于覆盆
轟雷霆于蟄户寛猛相濟㤙威並行省刑馴致于無刑
聽訟當期于無訟魯中牟之淑化官至司徒黄頴川之
循良入為丞相茍有為于今日亦何異于古人恭惟某
<pb:KR4d0561_WYG_007-43a>
官屢世簮纓一門科第金薤琳瑯之文采玉壺氷露之
襟懷花縣相傳藹仁聲于荒服蒲鞭不用布德澤于疲
甿下車纔一月之間比屋皆二天之惠皜皜乎不可尚
恢恢乎其有餘鷦鷯之巢一枝本非素志鳯凰之翔千
仭方進修程跂余望之自此升矣某素嘗仰斗近獲披
雲過蒙禮貌謙謙喜聽政聲藉藉芘寒有賴獻曝何慚三
千年黄河一清坐待太平之日九萬里摶風直上佇看
大用之秋有猷有為善頌善禱
<pb:KR4d0561_WYG_007-43b>
　
　
　
　
　
　
　
　龜巢稿巻七

<pb:KR4d0561_WYG_008-1a>
欽定四庫全書
　龜巢稿巻八　　　　　元　謝應芳　撰
　　啟　劄子　状　箋　表
　　　蕭答張納幣啟
松堅晚節梅占春魁恭惟某官起居有常動靜多福某
幸扳華閥獲締莩盟敬慿一紙之書用效七襄之報祗
詞燕申且嚴鱗甲更兾順和平之序而加調甘㫖之羞予
日望之自此升矣出使展埋輪之志閥閲殊髙封侯由
<pb:KR4d0561_WYG_008-1b>
給餉之功源流己遠幸二姓之合好占八世之莫京令
姪精習讀書拾芥之功名必取孫女粗勤織絍采蘋之
法度能循荷葑菲之不遺俾蒹葭之有倚兹承奠雁喜
近乘龍苐慚奩具之蕭條莫稱洞房之張設幣帛筐篚
其厚意拜而受之男女室家之大倫永為好也
　　　答請期啟
合歡尋月老之盟將偕鴛偶涓吉訂星翁之厯乃遣魚
書既承黄絹之好辭敢謂綠窓之難嫁曰迎鸞於桃李
<pb:KR4d0561_WYG_008-2a>
春風之日尚喜從容欲奠雁于松栢嵗寒之時何勞鄭
重蓋篤婚姻之好合崇道義之交迨其吉迨其今敬聞
命矣宜其家宜其室適我願兮
　　　賀闞信卿生日(壽八十嵗三月初一日生/)
生申令辰二月後初交三月比彭髙壽十分中纔是一
分子孫克肖而俱賢嵗月方來而未艾敬將薄禮仰祝
修齡非熊非羆夢必形於西伯如岡如阜壽將比於南
山申賀率然丙融幸甚
<pb:KR4d0561_WYG_008-2b>
　　　張回鄒定姻三幅啟
緑野春明畵堂日永某官百靈交相多福駢臻某遥望
隣封近通姻譜仰辱問名之禮敬酬交好之書心馳宴
居首陳魚素敢兾對乳燕青春之景而加調紫駝翠釜
之珍愛助一杯勤惓三祝昔南軒以道鄉可敬曽為䟦
甘泉之銘今東泊與時干相聞且喜接隣封之境惟先
世斯文舊契宜後人此日新婚令嗣筆豔春葩力勤儒
業姪女燈明夜績志在女紅幸有良媒乃成佳偶采下
<pb:KR4d0561_WYG_008-3a>
體菲葑之外將厚意筐篚之間受言藏之永為好也投
我以桃報以李正三春桃李之時丈夫有室女有家乃
百嵗室家之願有懷依倚無任欣榮
　　　陳彦謙府史滿歸惠錢舜舉畵遣禮答賀
發軔修程十載試蕭曹刀筆還家遠惠一緘遺顧陸丹
青愧予龍鍾失此燕賀想萊子斑衣之樂勝買臣晝錦
之榮不腆送芹切希笑粲挿茱萸遍兄弟予胥樂兮投
木桃報璚瑶我無是也
<pb:KR4d0561_WYG_008-3b>
　　　娶婦拜祖先致語
伏以有夫婦而後有父子大矣人倫故齋戒以告鬼神
重乎婚禮幸及時以成家室敢即刻以覲祖宗參酌時
宜兼從古制既不忘於報本乃可得而合歡濯濯厥靈
降藍橋之仙宅洋洋如在坐花燭之璚筵伏願先世埀
恩新人蒙福有是父有是子一門天爵之榮宜其室宜
其家百世雲孫之盛
　　　合巹致語
<pb:KR4d0561_WYG_008-4a>
竊以禮言合卺自古有之俗曰交杯其來尚矣于結髪
百年之始合開顔一飲之歡孔雀屏中選當年竟成伉
儷鴛鴦盞同傾此夕豈不歡娯伏願孝順庭闈諧和琴
瑟新粧不俗朝朝畵張敞之眉敬對如賔日日舉孟光
之案詩曰　花燭春輝照洞房藍橋仙偶飲瓊漿開花
結子三千嵗人與蟠桃壽總長
　　　拜舅姑致語
伏以男女居室之願喜得及時父母舅姑之尊先當行
<pb:KR4d0561_WYG_008-4b>
禮欲居敬而行簡乃酌古而準今試看花燭熒煌何異桃
源㑹集拜舅姑而及舅姑之宗族拜親戚以分親戚之
尊卑各致殷勤咸加恭敬伏願夫夫婦婦同心和順
於六親子子孫孫一氣流傳於百世
　　　趙與蕭請期啟
嘉㑹合禮尋月老之姻盟内事用柔訂星翁之日歴納
幣於小春良月之吉御輪於大寒信宿之先是用成行
必蒙允諾嵗月日時無易迨其吉兮男女居室大倫永
<pb:KR4d0561_WYG_008-5a>
為好也寸芹脩敬一粲為榮
　　　趙與蕭聘啟
蘭陵之蕭衣冠素盛石橋之趙門户今寒月老書其姓
名雲孫知為僥倖令孫女鍾禮郝法乃天生眞淑之姿
某男周誥殷盤亦日誦聖賢之訓曩中牽絲之選時為佩
韘之童數年粗喜其長成六禮豈容於缺畧男女之際
婚姻之始區區幣帛之將父母之命媒妁之言永永室
家之好
<pb:KR4d0561_WYG_008-5b>
　　　蕭答陶納幣啟二首
十月小春一年好景恭惟某官起居惟適祿福是宜某
舊日相知新婚可喜辱子雲之筆札効女星之報章躬
問宴居首陳鱗幅其必對畵閣紅爐之景而加調紫駝
翠釜之羞善保儒珍早登仕版
讀五柳先生之傳何慕清髙論八葉宰相之家俛慚寥
落夙昔友一鄉之善婚姻占八世之昌令嗣誦詩讀書
克脩儒業孫女治絲執枲方習女工既叶鳯占將成鴛
<pb:KR4d0561_WYG_008-6a>
偶辱錦繡之贈如此乏璚瑶之報奈何受言藏之永為
好也兄弟子猶子愛芝蘭玉樹之芳父母心為心喜松
栢女蘿之施
　　　王答鮮于定婚啟(二首/)
菊存晚節梅近小春恭惟某官森衞百靈起居多祿某
因親雖舊結好惟新來書粲四六之文復狀致再三之
敬寅恭上問未竟下忱其必順風霜氣候之清而加養
玉雪丰神之秀佇膺鶚薦即奮鵬程
<pb:KR4d0561_WYG_008-6b>
宋相以福星為比族望殊髙晋人以嵓電見稱風流何
在詎圖僥倖乃締婚姻令嗣能讀父書功名必取孫女
勉遵姆教工巧何能既赤䋲繫足之有縁當舉案齊眉
之永好一誠相體六禮何繁笑折黄花答今日殷勤之
贈寄言紅葉待他年伉儷之諧
　　　張與巢求贅親啟
交情至舊眞如鮑叔相知姻事從權欲效秦人出贅兹
蓋天作之合亦云時措之宜欲以幣交未蒙金諾先此
<pb:KR4d0561_WYG_008-7a>
行成于月老便須涓吉于星翁所恃久要毋嫌欲速就
爾居就爾宿送劉郎暫入天台從如雨從如雲看韓姞
終歸蹶里獻芹可愧鑒茹為榮
　　　王與巢定婚啟(二首/)
楓錦裁紅荷衣換綠恭惟某官考槃阿澗詒福岡陵某
宻邇鄭鄉喜諧齊偶爰發鹿皮之幣敢修魚腹之書
上詷履祥初嚴蒙吉對去燕來鴻之景進烹龍炰鳯之
羞前迓恩榮下情煩禱
<pb:KR4d0561_WYG_008-7b>
洗耳臨流水千古髙風拄頰對西山一時佳致雲孫幸
甚月老書之令姪女養在深閨兼備德容之美小孫男
出就外傅粗知禮義之方亦云鳴鳯求凰詎謂食魚必鯉
問名伊始合好惟新男女居室大倫願言偕老幣帛筐
篚將意幸兾包荒薄侑寸芹别陳尺楮
　　　王與符定婚啟(二首/)
風露䨇清水天兼凈恭惟某官于時處處降福穰穰某
雖隔花封忝居莩黨敢奉尺書之敬仰干丈席之尊既
<pb:KR4d0561_WYG_008-8a>
諏茵鼎有嚴簡書當桂子餘香之秋得棣蕚相輝之樂
請稽月令善保天和
樂施恩多尚書令遺風可仰太平策在文中子正學誰
傳過攀閥閲之髙乃合婚姻之好令姪女閨房毓秀粹
然四徳兼全姪孫男燈火相親勉爾一經粗習所幸中東
床坦腹之選豈非藉赤䋲繫足之縁問名通魚腹書將
意遣鹿皮幣薄乎云爾歸斯受之夫婦有室父母心信
前縁之不謬婚娶論財夷虜道知髙誼之不然
<pb:KR4d0561_WYG_008-8b>
　　　請期啟
婚姻無六禮之繁實欽髙誼唯諾若千金之重足見眞
情行成既托於氷言涓吉乃稽於星厯擬三月中旬之
始合百年佳偶之歡想周南梅摽有詩看陳村杏花堪
畵得及時也式我願兮承顔當合卺之期敢云燕喜將
意表折梅之敬尚兾包荒欣忭有餘敷陳㒺既
　　　王聘巢啟
男女擇德聖賢之訓昭然婚姻以時父母之心同爾願
<pb:KR4d0561_WYG_008-9a>
言合好庻免愆期令女四德兼全天生淑質小孫一丁
粗識日習遺經念厥祖之暮年宜此兒之蚤娶幸蒙金
諾肯賜玉成敢將奠雁之儀就訂迎鸞之約後觴九日
星在户星在天御輪三周從如雲從如雨
　　　請巢氏父母送鸞二首
男室女家喜畢大倫之事山殽野&KR0609;可無小酌之歡敢
望髙車肯過衡宇相邀愧泥濘勿辭送仙子乘鸞髙誼
薄雲天所願得嘉賔式燕
<pb:KR4d0561_WYG_008-9b>
許年聞林下之風喜成姻婭後夜聽鐙前之語願叙團
圞仰屈魚軒寵臨蝸舍之子宜家宜室必加敬式之辭
騎從如雨如雲將見爛盈之美
　　　請符氏父母送鸞二首
居室大倫喜佳期之在邇婚姻良㑹宜此夕之為歡掃
羅雀門迎衛鸞從烹葵邀上客甚有愧于荒凉隨柳過
前川必不辭于光賁
嫁織女于河西依稀渡鵲降姮娥于月下縹緲乘鸞&KR0613;
<pb:KR4d0561_WYG_008-10a>
予望之切有請也燕衎如兄如弟適當姻禮之初象服如
山如河願覩母儀之盛
　　　蕭聘張啟
張良為功臣與蕭何同稱三傑張禹有愛女嫁蕭咸而
得近居既兩家先世如斯宜百世姻聨于此令愛育閨
房之秀能采蘋蘩小姪當門戸之勞頗知稼穡僥倖中
牽絲妙選因循欠納幣常儀欲調羮以奉其慈闈奈乏
人而主乎中饋禮慚遲慢事幸速成雖無雙璧之將己
<pb:KR4d0561_WYG_008-10b>
拜百金之諾今日聘明日娶即迎鸞從之歸五世昌八
世京永叶鳯占之吉
　　　姪娶請親翁啟
吾弟惟一息幸畢婚姻女子願有家必蒙往送望公車
騎光我階庭挹丹桂之香風玩清秋之明月花燭洞房
之喜相與欣欣竹林歩兵之遺不妨衮衮
　　　張答鄒請上客啟(二首/)
兩小無嫌蒙養喜成夫婦一尊重與太平宜㑹婚姻伏
<pb:KR4d0561_WYG_008-11a>
辱寵招本當趨赴藉手乏荆釵之飾何顔覩花燭之輝
男有室女有家且遂齊眉之樂膏吾車秣吾馬别圖㑹
面之期
童婚三載喜合卺之有期王母肆筵辱貽書之見召維
慚蓮髩合拜蘭姿奈老態之龍鍾久無心于燕樂梨花
夜月對繡佛以長齋花燭春風想金屏而多喜
　　　代王孟學答張希良賀乃父置妾劄子
一婢赤脚家君每謂包羞雙魚素書使者乃蒙言賀適
<pb:KR4d0561_WYG_008-11b>
逢早出難擬暮歸僣啓三印之封景見八珍之貺本無禀
命合用繳囬奈雨師滂沱之未休恐星使往來之多累弗
辭躐等遂用拜嘉今日目前甚愧璚瑶之匪報他時膝
下當言珠璧之暗投
　　　賀置壽器劄子
鼎新壽器比銀鏤之黄腸珍重安居喜玉枝之無汗雖
賢達豫謀其身後歡娯益享其目前是用送芹敢希笑
粲賦詩自挽君應有陶令佳章荷&KR1257;相隨誰不慕劉伶
<pb:KR4d0561_WYG_008-12a>
髙見
　　　王文甫嘗卧疾諸親友探問醫禱禮意甚勤疾
　　　愈欲置酒叙謝未遑也至是設盛席招之凡十
　　　有七人各書以請
歌偪仄行念隣民之久别作眞率㑹慕前軰之遺風擬
兹廿一日清晨舉我二三年缺典踏雪沽酒敲氷煮茶
思向來採薪之憂難得此盍簮之喜白髪三千丈相看
若圖畵之竒金釵十二行但愧欠笙歌之盛
<pb:KR4d0561_WYG_008-12b>
　　右請蕭桂岩
曩嵗負新之憂屢厪存問今日折梅之信敢有相期卜
大寒一日之先作小酌三杯之欵願陪談笑并謝扶持
奴白飯馬青芻聊盡少陵之意膾金虀羮玉糝眞如坡
老之詩
　　右請蕭舜卿
讀床頭易屢蒙枉問氷廬稱飲中仙每羡隱居雲壑斗
酒將謀于小席尺書預奉以邀賓待堯蓂四莢之新如
<pb:KR4d0561_WYG_008-13a>
蟠桃一花之㑹志于道據于德勿云冠佩之殊和其光
同其塵聊共壺觴之樂
　　右請呉雲陵
往年問疾屢荷殷勤晚景居安寧忘感激開小閣㑹數
人之客至大寒先一日之期沽酒謝玉川先生下榻待
南州髙士折梅逢驛使寄言報幽谷之春看竹到貧家
毋吝踏前村之雪
　　右請趙師呂
<pb:KR4d0561_WYG_008-13b>
向來問病曽勞得得相過老去投閑願奉元元髙論將
社酒一杯之舉待堯蓂四莢之更亟掃蝸居秪迎鶴駕
陶陸同社幸無麯糵之嫌孔李通家况在葭莩之末
　　右請姜紫霞
曩辱問平安之竹念我顚危邇來對索笑之梅思君契
濶速客先大寒一日呼兒辦小酌三杯敢用坐邀幸毋
他却頗嘗見此客不談塵生風顧安所得酒乎隣酤踏
雪
<pb:KR4d0561_WYG_008-14a>
　　右請張伯起
往日負膏肓之疾多荷扶持連年懷肺腑之親無由㑹
集當此嘉平之月適為閑暇之時敢謀廿一日泥飲之
歡何異三千年河清之㑹願切有請惠然肯來摘我園
中蔬盤飣初無異品為此席上客襟懷皆喜相知
　　右請陳嘉㑹
昔擁衾聞鬪螘之聲曽勞下問今對酒如長鯨之吸願
與髙談期大寒一日之先望清早羣賢之集螘浮仍臘聊
<pb:KR4d0561_WYG_008-14b>
索笑于梅花騎氣如虹必増輝于蓬蓽
　　右請月仲承
故舊不棄曩勞問疾于吾廬潦倒餘生合罄謝言于姻
黨在嘉平下旬而先一日擬延留上客以共三杯酌言
醻之切有請也有客過茅宇跫然空谷之音携酒㸔芝山
乘此剡溪之興
　　右請蕭定卿
人生幾何汨汨塵勞之事嵗聿云暮區區擬飲之謀待
<pb:KR4d0561_WYG_008-15a>
堯階換四莢之蓂望慶亭來五花之馬爐煨芋栗瓮㵼
茅柴一簞食一瓢飲聊奉笑談之樂三握髪三吐哺豈
辭迎肅之勞
　　右請陳君惠
疾病相扶持常懷往事故舊則不棄可無謝言敢于後
甲三日之期聊為知己一杯之欵願切有請賁然來思
瞻彼牛䑓郄騎攬揺金之轡過兹蝸舍長鯨吸藥玉之
舡
<pb:KR4d0561_WYG_008-15b>
　　右請翁深甫
有患有身曽荷扶持之賜相親相近豈忘感佩之情欲
謝殷勤久成稽緩廿一日專邀大斾三五杯聊奉清談
地爐煨酒暖如湯仍浮臘味金城土酥凈如練試簇春
盤
　　右請委用佐
卧痾三載之先曽勞請禱話舊片時之欵屢欲邀迎奈
何日出事生至此江空嵗晚先大寒之一日集佳客之
<pb:KR4d0561_WYG_008-16a>
數人對月歌竹枝當盡留連之意摶拳握松子願陪少
俊之歡
　　右請周華甫
饋藥感康子之意懷不能忘置醴敬穆生之賢願切有
請大寒之前一日小集之歡片時誦陋室銘望髙軒過
灰香芋栗菲然盤飣之㣲索笑梅花忘却緼袍之冷
　　右請陳君傑
有患有身往嵗幾成枯朽是父是子當時多荷扶持奈
<pb:KR4d0561_WYG_008-16b>
相逢傾蓋為難遂久失舉杯稱謝先大寒之一夕請小
酌之三杯田家拊缶之歌嗚嗚共發故人綈袍之意戀
戀相看
　　右請張漢傑
曩嵗負薪之憂叠承書問今日折梅之信專用邀迎先
一日于大寒㑹諸賔于小席煩君騎從過我蝸居觥籌
衆賔之歡聊復爾耳綈袍故人之意何日忘之
　　右請陳仲祥
<pb:KR4d0561_WYG_008-17a>
老無能為每有索居之歎嵗聿云暮可無良㑹之歡先
大寒一日之期辦小酌三杯之欵願切有請惠然肯來
注玉傾銀笑田家之老瓦揺金織翠過才子之髙軒
　　右請陳伯將
　　　賀符君彦遇恩劄子
平地風波偶罹人禍覆盆日月喜獲天恩惟吉直荷天
之休使横逆如氷之釋某有懷燕賀無奈龍鍾敢將芹
曝之儀少助竹林之宴呌囂東西隳突南北笑前時悍
<pb:KR4d0561_WYG_008-17b>
吏之來觥籌交錯起坐喧譁想今日醉翁之樂
　　　王與金定姻三幅啟(二首/)
四月維夏南風之薫恭惟某官台候起居多福某素聞
華胄新締莩盟敢於六禮之初輙上一箋之敬
寅恭事上申敬如前所兾順清和之時而加調甘㫖之
饍行膺芝檢即上蒲輪
秺侯珥貂之孫猶能世顯葉令飛鳬之舄豈得家傳媒
妁殷勤婚姻繾綣令孫天生淑質兼全四德之稱小孫
<pb:KR4d0561_WYG_008-18a>
日誦陳編方盡三餘之力得佳偶之諧若此為大父之
樂何如禮宜問名幣以將意王郎嬌客勿戲嘲坡老之
詩金縷綉襦想富若樂天之語
　　　新親賀冬至劄子
鳯鳴占八世之昌婚姻締好犧畫騐一陽之復時序更
新循乃常儀賀此佳節恭惟某官道隨陽長德與年髙
炯炯然若清氷英標㧞俗温温乎如愛日和氣接人方
霑賜帛之恩將見安車之召某傾心仰斗轉眼書雲寄
<pb:KR4d0561_WYG_008-18b>
殷勤聊折梅花諧伉儷將尋𤓰葛日迎脩晷喜添紅線
之工月閏來春擬講青廬之禮
　　　新親賀七夕劄子二首
𤓰果庭前望鵲橋之仙偶芙蓉江上尋鴛侣之嘉盟因
景物以興懷具禮文而脩好恭惟某官黄山毓秀綠野
居閑立志清髙欲追蹤于巢父無心機巧豈徼福于天
孫其初筵露浥之餘必遠召天書之至某謀身甚拙晒
腹無書卜兒曹鸞鏡之圓看女子蛛絲之喜獻芹可愧
<pb:KR4d0561_WYG_008-19a>
笑粲為榮華屋神仙想穿鍼于良夜洞房花燭宜合卺
于明年
月老檢書久定婚姻之約天孫分巧豈無兒女之情敢
徇彛儀以賀佳節恭惟某官令名揭日壯氣横秋縹緲
十二樓正宜供阮庭之錦拍塞五千巻又兼晒隆腹之
書舉頭睹銀漢祥光拭目進青雲髙歩某俯慚蹇拙仰
慕清髙以𤓰果之時羞問梧桐之秋月薄乎云爾歸斯受
之當此時占喜蛛絲擬來嵗往迎鸞從機杼織作毋勞
<pb:KR4d0561_WYG_008-19b>
吟草堂之詩黼黻文章但願遂柳州之禱
　　　新親賀端午劄于
訂月下書幸締朱陳之好賀天中節合循荆楚之風景
物來前禮文敢後恭惟某官身其蕭爽居則清髙月旦
有評比南州之髙士日長無事卧北窻之清風九節蒲
聊用引年三年艾殊堪濟世獨醒咸羡多福鼎來某舉
目葵榴馳情𤓰葛雖所獻非雪羅風葛或可留付霧閤
雲窻星候起居雷同問訊角黍逹昌歜遥知盡華燭之歡
<pb:KR4d0561_WYG_008-20a>
兎絲階女蘿續當有佳期之約
　　　納采道日劄子
伐柯以斧言當納采之時差穀有書喜得用柔之日雖
居敬而行簡亦酌古以準今待季春更六莢之蓂效野
老獻一芹之禮惟無責備必賜包荒鶯語丁寧報金谷
東風之信鸞粧次第看玉臺明月之圓
　　　問名道日劄子
月老檢書幸自天而作合星翁視厯敢擇日以尋盟後
<pb:KR4d0561_WYG_008-20b>
中秋八日之期結佳偶百年之好切有請也能無從乎
獻芹聊效野人題葉試看流水男女之際婚姻之始禮
合盡於殷勤父母之命媒妁之言願早諧于伉儷
　　　袁與陸三幅啟(二首/)
綠野春明畵堂晝永恭惟某官考槃在澗増福如川某
忝在舊交喜成新好敬致鹿皮之幣敢陳魚腹之書躬
問燕居首陳魚素尚冀對朱雀烏衣之景更加調紫駝
翠釜之珍引養引恬善頌善禱
<pb:KR4d0561_WYG_008-21a>
累世傳象山之學共仰髙風無人問牛渚之舟有慚明
月鳯占既叶鴛偶期諧令愛育秀閨房生乃全於四德
某男服勤門戸學則悞於三餘荷葑菲之不遺俾絲蘿
之為好薄言納采厚望包荒春水桃花江上遣長須獻
鯉秋風桂子月中迎仙女乘鸞
　　　鄒與陸聘啟
甫里世居門望偉欝林之石道鄉家學師傳本伊洛之
源藉氷語以聨姻實雲仍其多幸丁寧鶯語催促鸞粧
<pb:KR4d0561_WYG_008-21b>
令愛夙奉母儀禮已閑於内則愚男勉承父訓書頗讀
於中庸顧惟在飄泊之餘願早遂團欒之樂六禮之文
雖簡雙親之意實殷尚兾包荒毋嫌欲速迨今迨吉當歌
梅摽之詩宜室宜家喜對桃花之景送芹可愧笑粲為
榮
　　　新親賀冬至劄子
八世莫京幸隂隲鳯占之吉七日來復喜陽生犧畫之
初婚姻方重於交歡節序合先於稱賀禮雖效芹羮之
<pb:KR4d0561_WYG_008-22a>
獻物乃如葭灰之輕餘皆削去繁文昔己感承嘉命既
書雲物便約星期香閣日長看刺繡新添之綫梅櫩春
早遣過庭親迎之車
　　　朱答李取男帖贅姻劄子
某揆辰珠滴檐花翠揺門柳恭惟某官考槃其在阿在
澗介福則如崗如陵某依仁居鄭公之鄉枌榆甚邇贅
子效秦人之俗𤓰葛維新荷不鄙西家之愚乃獲中東
床之選首蒙厚禮言締嘉盟月下老既辱來前春帖子
<pb:KR4d0561_WYG_008-22b>
敬當納上題書桐葉足知流水之多情寄語桃花將續
仙源之盛事某伏望翠蓬星眷戬穀日増倘有委令毋
吝攽曉
　　　社學聘章
用黨庠術序之良規學開鄉社求蒙養聖功之成效職
在師儒頼琴堂為擇範模使編户得從規矩文風聿盛
化雨俱霑恭惟某官學有淵源眼空淮海一斑窺見蚤
逰風紀之司千仭翺翔遠避烟塵之境適張公為江海
<pb:KR4d0561_WYG_008-23a>
之客知伯牙有山水之音將欲脩鶚薦之書先請坐臯
比之席姑鳴教鐸以俟徴車某願雲龍以相隨覩星鳯
而為快敬將聘幣亟往招旌設絳帳於張林來青衿於
鄭校予潔予進勿謂互鄉童子之難言于勤于思即若
國子先生之善誨
　　　代朱𢎞道請張子安昆仲等
别多㑹少居常諷詠於停雲時和嵗豐欲叙笑談於終
日邀上客一杯之欵在中秋三日之先舉匏樽丹桂花
<pb:KR4d0561_WYG_008-23b>
前候蘭棹白蘋洲畔難兄難弟必能與吾弟偕行明月
明年更約似今年同賞臨書率爾望賜惠然
　　　新親賀冬至劄子
新婚交締占八世之莫京寒暑薦更喜一陽之來復節
期在邇候問宜先恭惟某官韞玉儒林濯纓芳浦髙標
絶俗炯若清氷和氣接人温如愛日蓋鍾以湖山之秀
而得夫詩禮之傳棠棣聨輝才華益著書雲記事坐評
魯史之祥賦雪成名行赴梁園之召某弟兄舊愛兒女
<pb:KR4d0561_WYG_008-24a>
新歡眷言尋合好之盟徼禮作踐長之慶念因親致親
者久矣視居簡行簡而恕之葭灰飛緹室之時且酬佳
節花燭盟洞房之夕始待初春謹此申聞伏希丙在
　　　新婿整容致語
昔年占鳯皆云家世之昌今日乘龍果見門䦨之喜繼
桃源之盛事留花燭之良宵魚水交歡燕雀相賀某人
胸藏錦繡口吐珠璣種玉有縁聘婦投其雙璧籯金既
富傳家兼以一經將畵他張敞之眉先整我潘安之貌
<pb:KR4d0561_WYG_008-24b>
秋水為神玉為骨人謂無雙芙蓉如面柳如眉天生一
對敢陳蕪語用贊華姻詩曰　一雙新偶錦鴛鴦百嵗
和鳴翠鳯凰最喜天姿如傅粉不須湯餅試何郎伏願
結髪維新齊眉永好夫夫婦婦常調琴瑟之音子子孫
孫克紹箕裘之業
　　　新婦整容致語
天孫配鵲橋之仙相依銀漢秦女得鳯簫之偶並樂瑶
臺蓋居室人之大倫而婚姻世之重禮既諧鳯卜宜趣
<pb:KR4d0561_WYG_008-25a>
鸞粧某人珠箔銀屛繡襦金縷梅花㸃額作壽陽宮様
之竒桃葉宜人有周南國風之美眼横秋水眉歛春山
香閨移歩歩金蓮合卺出纎纎玉手不施朱粉本來如月
裏姮娥若論清眞尤勝於人間西子欣逢好合敢頌輿言
詩曰　紅葉殷勤不負人燭花今照洞房春紅絲隔幔
牽情久羅帯同心結好新伏願夫唱婦隨天長地久五
男二女享盛福於髙年四徳三從著香名於彤管
　　　新親遣使請上客致語
<pb:KR4d0561_WYG_008-25b>
兩姓為婚永結朱陳之好千里命駕當如嵇呂之交持
來雙鯉之書請送乘鸞之女柳筵盛設花燭邀迎某官
喬木世家耆英人物美矣育閨中秀愛之如掌上珍繡
褥金屏李監宅門䦨之喜瑶簪珠履孟嘗君賔客之多
既當年擇對東床宜此日送行南浦金勒馬嘶芳草樓
舡燕蹴飛花明月隨人春風滿路從如雲從如雨之子
于歸星在戸星在天嘉賔式宴(云云/)
　　　請期劄子
<pb:KR4d0561_WYG_008-26a>
曩中雀屏孫謀以為幸事今觀鳯厯親迎而有良辰越
流觴三日之期請合卺百年之好燈花有約梅摽及時
投以李投以桃用請期之常禮宜其家宜其室締諧老
之佳盟專此申聞諒惟丙在
　　　請男上客
五日季春兩家合好烹葵邀上客因舊親以結新親杖
藜立芳洲望早酌而娯晚酌
　　　請女上客
<pb:KR4d0561_WYG_008-26b>
祓禊三日婚姻百年織女渡銀河鵲橋懽諧星偶王母
㑹瑶池燕衎早駕雲車
　　　李囬徐再婚聘啟
因親致親之好從古流傳舊婿新婿之詩正宜重詠魚
腹聿來其書尺鸞膠將用於續絃令姪醫緩齊名以聰
敏旁通儒術小女姊嬃同氣乃殷勤粗習女工齊眉之
案雖新坦腹之床不易自天作合如月仍圓琴瑟鐘鼔
之樂故多幣帛筐篚之將何勝前日受今日受不妨聘
<pb:KR4d0561_WYG_008-27a>
禮之來舊雨來今雨來重見御輪之喜囬芹菲薄副楮
條之
　　　答請期劄子
婚姻憑月老之言幸成佳偶聘娶攷星翁之厯喜有良
辰催花雨正此連綿五朶雲遽然飛墜敬聞命矣迨其
吉兮男女居室大倫古今所重嵗月日時無易遲速何
辭
　　　答納幣三幅啟
<pb:KR4d0561_WYG_008-27b>
花朝餘景桃雨方晴恭惟某官天相閒居日膺盛福某
僣扳華閲幸締莩盟輙囬魚尺之書專問燕居之敬
祗調燕申巳嚴魚甲尚兾對芳菲之景而加調甘㫖之
羞善保安閑式副頌禱
一舍相望皆住鶴溪之滸二姓合好永諧魚水之歡載
笑載言迨今迨吉某人案頭燈火殷勤黄巻之間而某
女針指衣裳寂寞綠窓之下荷不遺于葑菲斯可擬于
松蘿納幣今朝結褵有日桃花灼灼喜婚姻如此其宜
<pb:KR4d0561_WYG_008-28a>
𤓰瓞綿綿看嗣續將來之盛囬儀菲甚副剡條之
　　　納幣啟(張知府子聘盧推官女/)
文武才之並稱夙欽華胄齊魯論之兼講甚愧㣲宗知
心本出于同鄉愛子乃求其嘉偶鄰封伊邇姻好維新
令愛四德俱全自是閨房之秀長男一經粗習尚須燈
火之工雀屏幸中於前時鴈幣宜陳於此日星翁涓吉
月老行成承筐之意既將合卺之期可待鐡瓮城山花
夾道似入桃源金斗門官柳長街將迎鸞從寸芹菲甚
<pb:KR4d0561_WYG_008-28b>
副楮條之
　　　賀娶弟婦劄子
令弟號河東之鳯生有竒才仙娥乘月下之鸞來為佳
偶禮成合卺喜溢連枝想洞房花燭以歡娯送野老芹
羮而慶賀塤箎交作一家藹和氣之春琴瑟和鳴百嵗
永齊眉之好薄言申控厚望丙融
　　　又
兄督厥家重乃友于之義弟宜其室合兹宴爾之歡鳯
<pb:KR4d0561_WYG_008-29a>
卜有靈鴒原多喜某人胸襟量濶洪如萬頃之波手足
情親常共對床之雨稱二難於月旦行六禮於婚姻某
忝在莩親敬持芹獻想鴻雁之行有喜受燕雀之賀無
言翠舞珠歌花燭夜驩諧伉儷金昆玉季桃源洞盛集
神仙俛述蕪辭仰希藻鑑
　　　納婿請上客
得賢婿美如玉潤樂與同居慕親翁文有金聲願陪情
話髙軒寵過陋室増輝
<pb:KR4d0561_WYG_008-29b>
　　　請親眷送婿
女挿荆釵幸致東床之婿客來茅宇毋嫌南阮之貧傾
蓋有期執盃專俟
　　　又
得婿如桃源之樂琴瑟和鳴邀賔共花燭之光樽巵小
酌式相好矣請無却之
瑣瑣之姻納婿欲叙團欒親親之長來賔誠為光餙再
三申敬千萬寵臨
<pb:KR4d0561_WYG_008-30a>
　　　祖為孫娶請親家狀
抱孫欣有室之年寔為僥倖送女見宜家之好共樂團
欒花燭將送慈裾寵賁
　　　祖母娶孫婦請親家母狀
孫娶而倚門龍鍾亦笑女行而結帨鸞從將臨願覩蘭
姿請移蓮歩
　　　問名三幅啟(萬答蔣/)
天方嚴肅月乃嘉平恭惟某官台候動止多福某交蒙
<pb:KR4d0561_WYG_008-30b>
舊愛姻締新盟承書粲駢儷之文答簡致殷勤之意
前陳候問上徹覽觀尚加調紫駝翠釡之珍以安處畵
閣紅爐之樂蒲輪有召梓里増榮
山隨蔣姓大宗夙著於圖經莊用萬名先世亦稱於鄉
國荷雲誼平居而交契宜氷人相語以聨姻令孫誦詩
讀書承祖風之淳謹小女治絲執枲遵姆訓之工勤吉
從鳯占喜成鸞偶擇德之初心既遂問名之彛禮何多
受言藏之永為好也竹開三徑相望如倚玉之榮梅贈
<pb:KR4d0561_WYG_008-31a>
　一枝&KR0147;仰作報璚之敬
　　　請新親家翁狀
愛女甚於男人皆羡安昌之比見我有此客孰不云文
定之榮請式宴以交驩望御鸞而光賁
　　　請新親家母狀
降月府之姮娥佳期在邇宴瑶池之王母良㑹維新立
候蓬門望移蓮歩
　　　謝免糧表
<pb:KR4d0561_WYG_008-31b>
兩浙奉蠲租之詔恩意天寛羣黎懷結草之心懽聲雷
動睠斯民而得此實亘古以無之欽惟德合乾坤明同
日月生知安行之聖巍巍成功以博施濟衆之仁洋洋育
物干戈既戢禮樂聿興普天率土慶以來歸甘露卿雲
紛其呈瑞臣某等叨居劇郡幸遇明時遥瞻丹闕之光
仰效華封之祝一曰壽二曰富龜疇之景福無疆千斯
倉萬斯箱農畮之豐年多慶
　　　中宮箋
<pb:KR4d0561_WYG_008-32a>
德配一人聖政有内廷之助恩霑兩浙公私免編户之
征臣庻均歡古今希遇褘衣合則垂懿範於宮闈彤管
紀功示母儀於邦國厚同坤載壽與天齊臣出守㣲邦
蒙恩大幸家給人足喜關雎麟趾之化行時和嵗豐徯
龍馬龜圖之瑞出
　　　東宮箋
主器叅萬機之政日用三朝綸音蠲兩浙之租恩霑庻
姓震長居儲離明協照星辰河岳煌煌氣象之新車服
<pb:KR4d0561_WYG_008-32b>
旌旗奕奕威儀之盛夷夏咸悦春秋鼎來臣等藩守至
㣲葵誠上謝農餘粟女餘布樂謳歌朝覲之歸書同文
行同倫統侯甸要荒之服
　　　聖節賀表(九月初五日/)
皇天錫羡篤生聖哲之姿化日舒長馴致雍熈之治春
秋鼎盛夷夏咸懽欽惟德配二儀量包六合立綱陳紀
同天下之車書偃武修文舞階前之干羽蠲租賦以紓
為民者之力増俸祿以飬為官者之亷庻績其凝彛倫
<pb:KR4d0561_WYG_008-33a>
其叙臣某叨居郡守陪列朝班黎獻為帝臣粤有陶唐
氏萬邦之衆壽富多男子敢效華封人三祝之誠
　　　千秋節賀表
誕彌厥月先重陽五日之期時乂惟天繼洪祚萬年之
業永隆邦本大愜輿情敬惟以孝以仁惟明惟允鶴駕
鷄鳴而問寢朝夕承顔龍行虎歩於太平乾坤篤祜丕
承寶緒益衍瑶圖某等㣲若草茅誠同葵藿望神樞之
電繞壽祝儲宮願化國之日長恩霑寰宇
<pb:KR4d0561_WYG_008-33b>
　　　冬至表
龍飛御九有之師尊居丹扆犧畫驗一陽之復律應黄
鐘愛日舒長普天蒙福欽惟乾坤合德日月同明度越
古今用武功而平四海制作禮樂敷文德以教兆民當
亞嵗之令辰納應時之洪福某忝居小邑阻賀大廷干
羽兩階想天顔之有喜衣冠萬國仰雲物之餘輝
　　　東宮箋
七日來復陽生緹室之初八表依歸位正青宮之久欣
<pb:KR4d0561_WYG_008-34a>
逢令旦茂輯嘉禧敬惟天生聰明日新成德能仰承於
聖訓用叅贊其皇猷眎金鏡以納忠義崇風紀奉玉巵
而上壽恩重天倫邦本益隆輿情允愜某叨居下邑賀
語前陳夙興視饍而問安更有書雲之喜賢佐保躬而
傅德尚論愛日之誠
　　　中宮箋
陽生葭管天時妙斡於𤣥機懽藹椒闈日晷新添於紅
線掖廷和樂寰宇清寧敬惟壽與天齊德同坤厚萬乘
<pb:KR4d0561_WYG_008-34b>
至尊之賔敬雅重褘衣六宮内則之教修尚勤元紞載
逢令節益介繁禧某㣲若草茅誠同葵藿履長今日宮
中奏式燕之娯習美成風天下頼關雎之化
　　　正旦表
普天率土幅員歸一統之初獻嵗發春正朔届三朝之
始時調玉燭喜溢瑶墀欽惟聖德乾剛神功震赫蕩蕩
乎如天之大人所難名昭昭乎如日之升物無不照履始
和之吉月嚮洪福之萬年臣某等忝牧邑民阻趨庭賀
<pb:KR4d0561_WYG_008-35a>
鳯厯頒春於天下化及華夷獸樽置酒於殿前樂聞忠
讜
　　　中宮箋
四時成嵗洊逢泰道之亨萬物資生實仰坤儀之盛春
囬寰宇歡藹掖廷敬惟位正褘衣功成元紞風教天下
關雎正始之音朝夕宮中巻耳求賢之志履端有喜介
福宜多臣某等領邑覊縻望闕稱賀紫宸配德新年布
澤如春彤管流芳億壽與天同載
<pb:KR4d0561_WYG_008-35b>
　　　東宮箋
正月之吉始和輿情共悦維天之命不己嗣服益隆春
藹青宮祚延蒼籙敬惟長為主器允應貞符親傳精一
之心淵源聖學叅决萬機之政黼黻皇猷迎新茂對於
良辰端本繼承其大業臣某等叨居縣邑阻賀宮庭鳯
厯頒春大地之羣生有喜龍樓問寢齊天之洪福俱増
　
　龜巢稿巻八

<pb:KR4d0561_WYG_009-1a>
欽定四庫全書
　龜巢稿巻九　　　　　元　謝應芳　撰
　　序
　　　送黄仲賢同知呉江州序
國家以民為本故州縣守令之職必愼擇焉以其近民
故也茍知近民之理則必如醫之近人察其脉而知病
否農之近田視其苗之美惡母之近子求其意而知惡
欲苟非其人則何異以巫為醫以工為農以塗人為子
<pb:KR4d0561_WYG_009-1b>
之母乎至正己巳秋太尉丞相知黄公仲賢之能啟奉
上命命同知呉江州事其職可謂近民矣或曰君前為
江西省照磨為南臺掾雖所至蔚有能聲未嘗近乎民也
矧今位州長之下僚佐之上凡所處决非己得專其為
政也不亦難乎余曰不然位不同而理同茍吾之理明
如鏡照物持此以居同僚之間無偏執無詭隨一州之
事交相可否舉直錯枉惟理是從必能使斯民無歎息
愁恨于田里者矣夫如是可謂醫之知病否者也農之
<pb:KR4d0561_WYG_009-2a>
識其苗之美惡者也母之能求其子之意而知惡欲者
也近民之理如斯而已君之行其友某等請余以理之
一言叙而送之余則毘陵謝應芳也
　　　贈卜者陸仲明詩序
卜筮之説予嘗著辨惑編論之詳矣今吾友徐君伯卬
謂中呉陸仲明氏善卜往往以疑事决之其應如響故
率諸善文詞者贈言且徴予為之序夫卜功臣雖唐虞
之聖猶用之若三代則塗山之卜飛燕之占百穀之筮
<pb:KR4d0561_WYG_009-2b>
皆騐以興國特不知當時掌蓍龜者何如其人也春秋
時或者謂蓍短龜長而龜獨重於世家國大事未嘗不
謀及之善卜者誠能紹天之明以七十二鑽洞明吉㐫
其人豈易得哉但世之假龜䇿以售妖誕之説者垂簾
居肆所在有之君子不能無憾焉夫以伯卬之明智而
稱仲明若此則仲明之精於卜也可信矣雖然昔君平
於問卜之士語臣以忠語子以孝其諸善道莫不隨其
人以詔之於世教殊有補焉諸君既賦詩以譽仲明予
<pb:KR4d0561_WYG_009-3a>
不佞請復以是規之仲明其留意焉
　　　婁曲書堂詩序
人情孰不愛其子乎惟其愛之以德使之能自樹立斯
君子之愛矣崑山殷君叙父有見於兹視籯金不如一
經及買書築室於婁江之上命其子奎曰與師友講學
寢處食息乎其間而奎也服膺父訓篤專厥脩或經嵗
累月足不跡庭户外學與日積聲聞遠邇若參政鄱陽
周公亦過而嘉之扁其室曰婁曲書堂既而銕厓楊先
<pb:KR4d0561_WYG_009-3b>
生及諸名勝皆有賦詠而予亦嘗題其壁焉今君叙又
欲因詩以賈其子之餘勇而益進之乃裒集諸詩時令
諷誦且俾予序所以集詩之意吁若君叙之愛其子者
可謂君子矣奎字孝章亦可謂孝於其親而名不虚得
矣余嘗三復是編顧其詩類多警䇿不特頌殷氏堂構
之美而已使凡為人父為人子者得而觀之又且有所
感發興起而為風教之助云
　　　杏林春詩巻序
<pb:KR4d0561_WYG_009-4a>
予嘗讀列仙傳至董奉杏林之事嘗掩巻而歎曰嗟乎
奉必有道之士而隱於醫者也觀其用藥活人而不責
人之報以杏易粟且復賑夫飢者非有道而能若是乎
傳者蓋欲特著其事託為神仙以髙之殊不知君子之
所取者在此而不在彼也呉君中行去奉千載景慕之
將繼踵其美乃大書杏林春三字於齋居之室示不忘
也所謂杏林者蓋根于胸中方寸之地而春則發乎秉
彛之天流芳後人傳之不朽蔚然嘉樹而已吁中行之
<pb:KR4d0561_WYG_009-4b>
學人固知能世其家而其心則予猶恐人或未之悉也
今觀四方士大夫遺之詩文咸嘉其存心之仁擬諸董
仙無間然者可謂有諸中形諸外矣予於是益加起敬
三嘆之餘用題巻首
　　　送琇上人序
予聞浮屠氏之學其宗有三曰教曰禪曰律教以明法
理禪以悟本性律則操且式而已三家説行互相優劣
果孰得而孰失哉吾意其宗於教者猶儒而窮經要得
<pb:KR4d0561_WYG_009-5a>
其本矣彼禪兾頓悟律謹細行雖各有義然循其常而
求之始乎粗而卒于精始乎求其言而終有得於言意
之外者則於教誠有取焉玉林師有見於兹也自少走
呉楚間求其深於浮屠氏之書者從焉又旁求吾儒之
書而讀之故能嵗時享其祖禰而且仁其族也予故與
之交且暱焉今玉林以斷雲法師主澄江迎福之席得
華嚴之傳往貳之以尸其悦衆之職吁醍醐甘露悦乎
口者也秘宻之藏要妙之理悦乎心者也師往以其書
<pb:KR4d0561_WYG_009-5b>
究竟衍説廣示其衆來學者之飫焉孰不歡喜而信慕
哉而况有得于吾儒㫖邪于是衆餞以詩予則為之序
云
　　　送慈晋卿序
秦漢以來官不封建為郡縣者往往以交承之數視為
傳舍治效蓋蔑如也况巡檢或以省檄為之遇郊授者
截日代去其傳舍尤非郡縣之比惟慈君晋卿則不然
君來奔牛即諗諸衆曰吾居此誠不知能幾何時然食
<pb:KR4d0561_WYG_009-6a>
君之祿雖一日必事其事爾吏必謹其案牘爾廵兵必
嚴警邏否則必汝責弗恕於是各殫其力而君之用情
尤倍之居民謐寧盗賊屏息四境之内晏如也既而郡
府以材幹聞復以渠堰等事委之夫奔牛當驛路之衝
凡朝廷使命之出東南方物之貢與夫省憲百司往來
絡繹罔不役廵兵䕶送之稍緩則怒罵鞭朴皂𨽻不能
堪而君處之泰然每以身代廵兵之役退無怨言閲四
年如一日蓋其立志之確而忘其勞且辱也今鄉人德
<pb:KR4d0561_WYG_009-6b>
之郡府嘉之儒紳君子咸賦詩以華其行吁世之傳舍
其官者聞慈君之風亦可少變矣
　　　送秦彦明序
士不可以窮達論也窮而耕莘達而阿衡窮而釣渭達
而鷹揚窮而版築達則霖雨所謂窮達者時也鄉使賢
者不遇於時則終為莘野之農渭濵之漁傅岩之賤夫
耳吁今人猶古人也惟其藏器於身待時而用不躁不
競斯為可貴世之狐趨狗媚竊利祿以榮其身者君子
<pb:KR4d0561_WYG_009-7a>
耻之淮海秦彦明儒先之子也家庭之訓聞此熟矣觀
其所負之器如干將莫邪用為補履之錐豈其利哉然
為貧而仕與時浮沉未嘗有毫髪躁競意征商之暇每
與僕痛飲劇談商畧今古語及先民耕釣版築之事必
奮然扺几慷慨激昂盡醉而後己今其行無以為餞請
以疇昔嘗所共談者書以贈之以堅其待時之志
　　　送趙縣尹之安仁序
余聞古鄱陽之地土沃民富物産饒衍故以饒名州考
<pb:KR4d0561_WYG_009-7b>
之今則銀錫絲枲魚稻之屬誠夥其民誠殷名不虚得
矣郡屬州縣六安仁其一也土壤民物視他邑為最或
謂其民習奢靡蕩禮法不才者居多土沃故也為此邑
者厥惟艱哉是不然凡民之情有恒産而後有恒心庻
且富而後可教否則汲汲焉救死不贍教將焉施然則
安仁之民其可教者歟奚其難但近時州縣吏視其地
之瘠肥民之豐嗇以為幸不幸者其意有不在乎治之
難易也今趙君天祺為安仁令吾知能教其民而不以
<pb:KR4d0561_WYG_009-8a>
為難也必矣何以言之往者君大父為賢守令著稱于
時君卓然有祖風烈製錦斯邑牛刀發硎豈不恢恢乎
有餘地哉斯民吾將見其被絃歌之化成禮義之俗熙
熙乎耕稼之為樂也寂寂乎雞犬之相安也皥皥乎不
知帝力於我為何如也麻中之蓬亦何待矯而直哉君
之行可慶者如此而其民又豈不大可慶乎
　　　贈刋字張生序
古者毫楮未興書以刀筆故六經往往口傳耳受不能
<pb:KR4d0561_WYG_009-8b>
無誤然識者正焉其失猶未遠也毫楮既作書道乃備
轉相傳冩譌謬滋多至近代板刻之誤而人有不敢遽
易者况俗徒規利至有節去其詞使章斷句裂以誤學
者然板既行聖經賢傳乃得家傳而人誦之固亦有功
名教矣金沙張敬之善鏤書者也家本業儒故能矯二
者之弊且以篆𨽻究字書原委偏傍㸃畫亳髪無舛士
大夫咸以是稱之方今天下文明正制度考文之日
館閣諸書校讎有人勒之琬琰以幸來世將有取若之
<pb:KR4d0561_WYG_009-9a>
藝者若之名由是亦彰矣敬之其勉哉
　　　送崔仲德序
予往京口之行識崔君仲德於諸葛用中席上温温其
容抑抑其儀其言議粹然一出于正心竊敬之意其人
非天質之美必師友淵源之懿也既而詢之士大夫乃
知君姚文獻公之門人自早嵗篤學尚友千古文獻公
特器重之及壯侍親宦逰臺閣多薦辟不就今也為貧
而仕監税呂城予嘗壺觴(闕/)亭得以聆文獻公緒餘之
<pb:KR4d0561_WYG_009-9b>
論窺君抱負汪洋無涯既而部使者諗君之才以郡中
危難事命之蟠根錯節迎刃而解識者韙之或曰君往
年唾視軒冕至是何屑屑如是邪予曰不然仕止久速
時也安知徐驅於後者不疾過於前哉苦心志勞筋骨
空乏其身又安知非天之所以玉其成乎予聞文獻公
宗孟氏之學君於此聞之熟矣尚兾尊所聞行所知以
益勵其所守功名爵祿特餘事耳請以此為臨别贈
　　　送小河徐廵檢序
<pb:KR4d0561_WYG_009-10a>
常為淛右大藩府統州縣四廵檢司又五倍之獨小河
瀕揚子江風帆浪舶輻輳岸下販私鹽以漁利者往往
與居民通甚者禦人江海之上日熏月炙惡習滋蔓數年
以來號稱難治淮安徐君逹善適官於兹君患之視政之
日既申明憲章以嚴警邏吏不敢肆卒不敢怠未幾民
有蹈前轍者追亡摘伏㒺或遺漏境内肅然道東西行
者爭稱譽之由是郡知其能乃命攝奔牛黄土之警君
一以公勤涖之民以謐寧閲五載如一日今代去彼鄉
<pb:KR4d0561_WYG_009-10b>
人之頼以安者設祖帳青城下皆依依然不忍别余既
嘉君之有德於民亦喜其民之不忘德也吁今天下之
盗豈止是哉蠭螘之衆竊兵於遐陬豺虎之徒賊民於
當路斯居民尤苦之以君之才使之佩虎符擁&KR0411;貅則
蠭螘可掃也使峩廌冠持玉節則豺虎可擒也蜂螘掃
而豺虎擒斯不負其才矣
　　　贈醫士顧彦文序
顧氏為呉中望族舊矣近代家蓋濠者多業儒至彦文
<pb:KR4d0561_WYG_009-11a>
生而岐嶷方丱角即慨然思所以濟人且曰士而未達
蔑以及物惟醫其庻幾乎於是挾古今醫藥之書往從
舅氏葛先生學焉探&KR0296;索隱垂十年業成而歸惓惓乎
欲展其素志凡以疾告之者必詳審製善藥手足視貧
富無間然者故往往藥有竒效特稱良醫彦文方謙謙
然不自滿不責報於人然人既德之而亦未嘗無報也
吁古之善醫國者其操心蓋如是耳禹視人之病溺也
殫力以疏導之法拯之稷視人之病飢也竭誠以稼穡之
<pb:KR4d0561_WYG_009-11b>
方救之伊尹以一徳療桀之厲周公以四事觧紂之虐
調隂陽弭災眚保養生全卒能躋羣黎於仁夀之域以
成十全之效漢唐諸公功雖不逮然於人所疾苦隨用
救藥㒺不殫乃心力今觀彦文用心之勤必有見于此
乎一日友人安元卿以其有未報之德相與載酒濠上
因以前言質之彦文笑而不答余復告之曰昔丙吉於
孝宣㣲時有大恩其始未之知也他日將封侯丙吉病
甚上憂其不起識者謂吉有隂德必享其樂後果如其
<pb:KR4d0561_WYG_009-12a>
言然則有盛德者不報于人必報于天此又吾彦文之
所當知者酒既終元卿請書此為贈
　　　送楊善章序
至正辛丑春予舟次呉門友人楊善章過予曰先大父
安撫公葬餘杭考妣祔之杭人以丘壠之廣竹樹之盛
名其地曰楊墳是也前年冦兵入境喋血百餘里古今
墳陵遭禍樊崇者不可勝計我先壠雖赭其地殯宮幸
無恙焉然而寇退之後榛棘蔽野鳥獸之害人者出没
<pb:KR4d0561_WYG_009-12b>
其間春秋霜露之思悵望飲泣痛吾親弗及夏畦馬醫
之鬼一坏之土又安知終無綠林之患乎朝斯夕斯情
弗能己今將往以浮屠氏茶毘之法舉之函骨而歸瘞
諸呉之西山庻嵗時省掃以寓追遠之意於禮其可乎
哉予曰此禮之變也禮曰古不修墓况改葬乎不得已
而改者固有之矣舉而燔者未之有也雖然當此䘮亂
之際三綱幾絶父子或不相顧今善章一念之孝不忘
乎親將冒險渉難負其親己寒之骨去危就安斯可取焉
<pb:KR4d0561_WYG_009-13a>
君子固不當以常禮責之也余既答善章之問因筆諸
簡牘以餞其行
　　　送彭主簿調呉縣序
昔人謂州縣徒勞者誕矣夫州縣為民父母居是官必
有其子愛之心盡撫字之術以勤以勞斯稱厥職故戴
星出入者致一邑之治運甓朝暮者成八州之功否則
淪胥尸素有不免君子伐檀之譏若我長洲簿彭府君其
可謂能勤勞者歟長洲𨽻大藩加次師旅飛芻輓粟事
<pb:KR4d0561_WYG_009-13b>
如蝟毛公以明察内敏之才剸繁治劇如庖丁觧牛得
其肯綮刃有餘地然一念之愛切切乎為斯民保障服
勞盡瘁不怠不息未幾府令出郊視水以董農事公所
至訪民利病見諸施行集流離而為土著飭逰惰以躬
稼穡抑强扶弱剔抉奸蠧民用大快或告之曰公今職
有所專餘若可置公大不然言一邑之政皆簿所當為
吾敢憚其勤乎尤務以亷潔律身以清苦自厲雖按行
之勞酒肉不御日三飯脱粟而已吏卒從行操如束濕
<pb:KR4d0561_WYG_009-14a>
然割已俸食之使畏而愛于民無毫髪擾至若尊賢下
士温乎其容秩乎其儀動遵矩矱言必忠信有古人之
遺風焉由是廟堂嘉其能改調呉縣蓋欲用利器於蟠
根錯節展其效耳今士大夫為邑人抒去思之情詩以
贈之吾友陶君德潤知公為深走書以序引見屬凡所
稱道皆予曩聞於人人者吁賢勞如前加以無倦其冶
效當不止長洲呉縣若單父而已將美繼長沙公八州
之大吾言斯足徴矣
<pb:KR4d0561_WYG_009-14b>
　　　贈醫士呉中行序
僕老呉下怪其俗之陋尚鬼而多惑嗜利而輕義欲得
卓越之士不為俗習所移者相與語道蓋甚尠耳一日
友人趙執中書來曰去年春彛舉家病疫垂髫之兒蒲
伏薪水適錢塘世醫呉中行來閔彛故交過門視疾謂
二親已不可療彛則藥而愈矣時族姻比里方煽乎妖
巫之妄愳乎疫鬼之害跡不及門獨中行暨里人陳希
元日一二至扶持而藥之饘粥以飼之彛得不死未幾
<pb:KR4d0561_WYG_009-15a>
吾親果相繼而殁中行又力為之襄事越數月彛念蔑
以報厥德姑償藥資中行拒而不受今里中士大夫皆
賦詩以美中行請為之序焉僕閲書起敬恨未識其人
耳既而識之且聆語言知學問之博識趣之髙不特業
醫而精又嘗得劍術之妙達官貴人多用薦辟然骯髒
不茍不屑就巻而懷之泊如也惟讀書窮理愈進愈力
假醫藥以寓吾心之仁而濟物若中行者可謂不淪胥
於尚鬼之俗而惑者也亦可謂能舍利而取義者也亦
<pb:KR4d0561_WYG_009-15b>
可謂卓越不羣而造道者也斯人也昔吾願見而不可
得今既得之可不樂道其善以厲其俗哉吁麟角鳯觜
世不多見孰謂世無麟鳯與識麟鳯者知其待時而出
不久將有日矣僕等又當刮目以俟
　　　送梅知州序
予嘗觀古之為政者惟能以亷律身則心清而理明身
正而道行故周官以六亷計羣吏之治自漢而下史稱
亷吏者其政皆焯焯矧予西溪梅公生質猶季雅亷也
<pb:KR4d0561_WYG_009-16a>
加以學問之力亷介絶人初倅崑山聲聞于時遂陞同
知州事在州六年門無私謁較諸楊伯起却故人之遺
羊興祖拒府丞之餉范史雲之塵甑馮元淑之齋馬無異
也當其蒞事之日時與同僚相可否同僚曰公亷而能
所可否者非私也當從之無戾焉御胥吏防其姦欺窘
如束濕胥吏曰公亷而正所窘束非苛也當謹之無違
焉至辨獄訟均租庸用刑罰以齊其民民則曰公亷而
明刑罰非暴也當服之無犯焉是故佐是州之久道日
<pb:KR4d0561_WYG_009-16b>
益進行日益修品秩加而名日益著焉耳今知吳江實為
州長而位乎同僚之上其御吏其治民又非前日佐貳
比仍以一亷處之則所謂心清而理明身正而道行可
必矣吁庖丁觧牛刃有餘地蓋得其肯綮之要也若夫
以亷律身豈非為政之要乎雖然克終之戒君子慎之
某辱公為布衣交于其行敢以君子所慎者告之為臨
别贈
　　　送費知州秩滿詩序
<pb:KR4d0561_WYG_009-17a>
東平費侯為崑山之五年二月初吉侯得代時毘陵謝
某適寓是州聞州人頌之曰公昔下車時方擾攘民用
蕩析老弱餓莩餘或行伍公勞來之乃復土著以耕以
桑以生産而租賦然猶懼不能安其業也頼公之明為
能識民情而燭吏欺使民得盡其要欲吏不敢並縁而
為姦蚩蚩之氓間有訟于庭者侯必先誨之以理諄諄
焉如賢父兄之于子弟良師友之于弟子䧟於誣則為
之直其枉而不避困于役則為之節其力而不窮至其
<pb:KR4d0561_WYG_009-17b>
有罪施以刑罰亦未嘗無哀矜之意焉是州地方二百
里其民咸得安土而粒食者侯之惠也又曰學校久廢
侯則振厲之尊育才賢文教蔚興黌宇輪奂視昔有加
而閭閻委巷絃誦偕作使之駸駸乎為禮義之俗者侯
之功也予聞而嘉之既而道海虞適無錫過長洲茂苑
周逰乎淞江太湖之上士大夫凡與談及崑山咸稱譽
如州人之言其能詩之士各賦詩以贈之予則即其所
聞以序編首
<pb:KR4d0561_WYG_009-18a>
　　　書畫舫燕集序
古之人凡樂其髙尚者必寓意於詩酒花竹山水之間
與之逰者蓋亦樂其樂若我玉山隱君其亦可謂髙尚
者乎君生長世家一旦盡去其少年豪華之習結草堂
玉山中蒔花種竹日與山僧羽人布衣韋帶之士以逰
以居達官貴人未嘗一見其面徴車之來則踰垣閉門
甚於段泄不知者或譏以迂怪君聞之自若也至正庚
子秋九月愚隱師携祺上人等過之語道相契日坐至
<pb:KR4d0561_WYG_009-18b>
夜分乃已一日君置酒書畫舫主賔凡八人其七人皆
善飲獨愚隱師性不嗜酒亦欣然為之勸酬嗢噱各盡
其驩既醉以對酒當歌人生幾何兩語䦰韻賦詩時秋
髙雨晴芙蓉金菊之花照映池島悦人心目而詠歌有
不能已者故分韻之外復有倡和之什焉夫愚隱師一
至居數日非惟主人留客之固而客亦眷乎山水花竹
之間而忘其去則所謂樂其樂也諸詩寫燕集之娛園池
之勝備矣余復引而申之以識嵗月
<pb:KR4d0561_WYG_009-19a>
　　　梅隱山房詩序
昔人有言天下無眞樂隨所寓而得者乃眞樂也今吾
以珏上人觀之其信然乎往上人逰諸方叅菩提達磨
西來之意名山勝景長年忘歸不知者意其江湖之樂
耳既而歸錫谷影不出山渉獵羣典適興賦詩怡然自
得又若移其樂於山林文史矣至正癸卯春愚隱師主
禪月道塲召為記室上人以佛法淑同袍之士以辭章
接縉紳士大夫人皆樂其道之行焉閲數月謝事當路
<pb:KR4d0561_WYG_009-19b>
者或薦舉之孰不曰以珏之才之美宜其繼黄龍益宏
斯道殊不知上人之來特以答愚隱師相知而已餘非
其志也於是飄然别去渡呉淞過崑山東瀕於海顧荒
江寂寞之濵僧廬幽閴梅竹環繞境與心㑹乃寓缾鍚
顔其所居之室曰梅隱山房蒲團木榻晏如也定起之
時曵履梅下或欣然猶迦葉視拈花而喜而人不知也
吁呉中巨刹樓閣相望鐘鼓之聲相聞茍從當路之薦
置身蕭爽孰不為之樂哉今若此其樂蓋自得之有難
<pb:KR4d0561_WYG_009-20a>
以語諸人者有樂與諸君懷上人者為之賦梅隱詩一
巻俾不肖筆其首簡予不敏姑以平昔所知者道其梗
槩云
　　　送理上人歸天台飬親序
余避地吳下聞宗元師之名者數年及與之㳺則知名不
虚得方以見晚為恨師乃念親老于家言歸覲省且欲
築廬于先人之墓詞佛養親以酬㒺極余聞而嘉之因請
諸縉紳歌詩以贈其行或曰子逢掖者又嘗著書辨老
<pb:KR4d0561_WYG_009-20b>
佛之惑矣浮屠氏既與之㳺又從而譽之何哉余曰不
然余交浮屠亦各有所取焉往在京口以清苦交了公
即休在金陵以文詞交訢公笑隱於杭交古鼎銘公以
其端謹而誠慤也今於呉交愚隱智公悦堂顔公一以
其有濟人之盛德一以其有事親之孝也其他或學或
行或識趣髙逺未嘗無所取焉今宗元有了公之清又心
乎顔公之心可不敬乎吁當此兵戈之秋道路梗澁跬
歩千里有能披荆榛冒矢石梯山航海勇往而不顧者
<pb:KR4d0561_WYG_009-21a>
大率皆功名之士貨利之人求其如宗元之行蓋尠矣
夫宗元於蘇湖諸大叢林所至安隱且有虚主席以待
之者師皆辭焉誠使結廬以守松楸之地持缽以盡菽
水之歡可謂釋門曽閔歟吁彼織蒲如陳睦州者固不
得專美於昔矣諸君然余言既贈之詩余乃述所致敬
宗元之意弁於篇首
　　　為徑山顔長老送丁州判序
予聞古之任人者為官擇人未嘗為人擇官故量材授
<pb:KR4d0561_WYG_009-21b>
職不遽更易必使久于其職而得以考其績焉今丁君
克明為崑山州判官洗心奉公孜孜厥職凡州長發號
施令必相與可否然不務乖剌惟是之從至如出郊勞
農及河防繕修警邏之役靡不殫其力焉秩甫滿公府
復命君判嘉定州事可謂委任之專有古者為官擇人
之遺意也以君之才㳺刃厥職是猶駕輕車就熟路不
遺餘力凡昔之所以澤此民者其必澤彼民矣等而上
之佐郡國貳憲省將無適而不可大器晚就其可量哉
<pb:KR4d0561_WYG_009-22a>
某以久處鄉邦故知公為詳於其行書此為别并為嘉
定州人之賀云
　　　送陳允貞序
士君子負有用之才必得善識者擇而取之然後能適
其用耳譬之木若檀之可以為車楛之可以為矢桐之
可以為琴瑟杞柳之可為桮棬楩柟豫章之可為明堂
棟柱材雖良能自致其用乎至正乙已冬王命江浙分
省叅政用公開望亭河為固國計公知允貞為能幹濟
<pb:KR4d0561_WYG_009-22b>
使董其役允貞方以呉江州吏目滿秩而歸承命之重
義不容辭於是殫智盡力宣勞王事召畚鍤數十萬人
為之計工程限期日不疾不徐民用子來兩月之間事
功乃集河長四十里北接曹湖南通漕渠又東注于震
澤呉人視之猶金湯云故當咸嘉允貞之能而凡與其
役者多德之然則允貞所謂有用之才又得善識者擇
而取之斯適其用矣今允貞赴鹽塲幕官吾知其才足
以有為也鹽法之弊多於牛毛属部細民蓋有望於良
<pb:KR4d0561_WYG_009-23a>
有司也久矣惟允貞盡其才之用焉
　　　為智長老送蘇縣尹序
至正丙午春余過上海卓錫于寂寞之濵適縣令蘇君
産祥秩滿而去士大夫祖帳西門外田夫野老遮道請
留或膝行而前脱君鞾先後數四不翅攀轅而卧轍也
余嘗揖父老而問之曰蘇令何以得若等之心如此哉
父老曰賢令亷明公正材幹絶人三年之間凡可以康
濟吾民者知無不為且精於法律小大之事處决如流
<pb:KR4d0561_WYG_009-23b>
吏畏民服租賦非不重也頼除去宿弊而無横歛之毒
徭役非不夥也以差次民力而無不均之苦至若謹序
庠明教化置禮樂之器以嚴祭祀増社學之説以廣文
教凡祠廟之在祀典者皆修舉廢墜麗牲之碑所在正
立街衢橋梁舉邑完好又曰縣瀕鉅海江流交接風濤
横肆險惡萬狀禦人者往往出没其中過者病之令乃
相地之利由縣治西南開大港接新涇口延袤幾四十
里墟邑相望雞犬之聲相聞昔之畏境今為康莊風帆
<pb:KR4d0561_WYG_009-24a>
雨檝晝夜不休縣之人不忘所自因以蘇港名之焉余
聞而歎曰令賢乎哉此蓋千萬世之遺澤也秦之白渠
常之孟瀆杭之蘇堤蓋此類耳今君賔府幕以所負之
才贊畫郡政蓋滔滔也余復何言特以前所聞父老之
語序而送之以抒邑人志思之意云
　　　送鄧宜之還鄉序
昔二疏為東宮師傅告老而歸當時祖帳之設黄金之
贈太史氏悉書之或曰以二公之賢尊為師傅區區贈
<pb:KR4d0561_WYG_009-24b>
送奚足美哉是不然此蓋美其還鄉之樂非以為師傅
之榮也夫鄉里人之所難忘也若班定逺馬伏波皆絶
世之雄立功異域名聞天下猶且願生入玉門關及追
念少㳺平生之語况餘人乎蓋狐正首邱魂魄之思沛
皆出乎本然之天也今宜之鄧君假館張侯羣弟子服
勤盡禮講貫之暇主賔燕洽閲寒暑十有二載如一朝
夕然故鄉之念常縈乎懷束書言還館人留弗能止其父
子昆季乃翕然餽贐又相率諸友人贈詩且屬余為之
<pb:KR4d0561_WYG_009-25a>
序焉余與君鄉人也親戚也知君之心者也因謂之曰君
之行有班馬之所無者方諸二疏雖榮名贈送之有不
同而鄉里之樂則一耳苐慚余殢留知君之樂而莫能
與之樂其樂也君歸凡故人有見問者幸為我謝之
　　　多稼亭燕集詩序
洪武十年春上已前之一日郡守番禺張侯置酒多稼
亭集僚佐洎逢掖之士十有三人相與訪前修遺跡尚
交而趾其美焉環視四郊烟鉏雨耕乃喜而言曰嘉我
<pb:KR4d0561_WYG_009-25b>
良民始不負牧守邵農之意歟旁睨黌舍衿佩雲集又
曰嘉我諸生其無負國家修文之教歟至若滆浦環于前
三山屏于後雲霞竹樹千態萬狀儼然為天開畵圖快
人心目侯於是舉酒屬客臨流賦詩蓋其興之所適情
之所寓有不翅蘭亭禊事之娯而已沂雩風詠亦殆庻
幾吾儕亦得以樂其樂也坐客詩凡若干篇侯以龜巢
老生謝某客之坐因命為之序云
　　　贈醫士張恒齋序
<pb:KR4d0561_WYG_009-26a>
夫良醫之用藥如良將之用兵知彼知己百戰百勝非
偶然也且人之有疾必繫乎五臟六腑殊不易知也
茍曰飲上池之水而能了然於心目之間非吾之所知
也必也目其色耳其音語焉而推其詳脉焉而究其藴
如是而后可謂知彼矣彼疾既知又當所用之藥必中
厥疾如戰必克乃所謂醫之良猶將之良也恒齋張公
世居儀眞以醫名家今提領常州惠民藥局事郡人往
負危疾詣公公可否之其曰可者皆如期而愈猶龜卜
<pb:KR4d0561_WYG_009-26b>
燭照而數計之也蓋公自蚤嵗究心于儒者之學以明
物理軒岐以下數千載醫藥之書莫不探賾索隱觸處
洞然未嘗出詭祕一言以自神其術也近吾友丁以道
之子遘疾而危羣醫縮手公診而藥之其病如春氷而
釋其人如枯荄而生以道德之且言曰郡人蒙是恩者
衆矣安得太史氏為作佳傳焜煌簡册耶吁余嘗以恒
齋之學論之將來必醫及國家躋斯民於泰和之域秉
史筆者當大書特書傳之無窮也奚患無聞乎
<pb:KR4d0561_WYG_009-27a>
　　　送陳尚言歸㑹稽序
㑹稽陳尚言以其從兄為常州府幕長銜父命來視之
常之士友因得時與之㳺而東郭謝某獨深有敬焉者
尚言方妙年自持如老成人凡相見時往往論古今忠
孝事世俗之談未嘗一出諸口也洪武六年八月之吉
言别於余前兩月方盛暑余嘗見束裝其兄固留之至
是宜挂秋風之帆矣或謂尚言之欲亟其歸者厭我陋
邦而樂其故國山川之勝也予請詰之子之歸將窮探
<pb:KR4d0561_WYG_009-27b>
禹穴搜竒索隱而求神秘之文乎將幽尋雲門與山僧
林叟相期㳺適乎將蘭亭觴咏鏡湖第宅踵昔人之髙
躅乎夫以數年所知尚言者觀之吾知其不為是也必
矣子之歸朝耕夜讀林樵澗漁搰搰乎為養親計將使
紫岩山中復見董召南以孝義稱孝感之祥天降厥家世
有韓退之又當雄辭大篇以播其遺芬矣尚言聆余言
笑而不答後五日某命兒子木筆之聊藉手為臨别贈
某延陵人時年七十有八自號龜巢老人云
<pb:KR4d0561_WYG_009-28a>
　　　代董知縣送同僚尹主簿序
洪武四年冬余備員為武進令與縣丞陳德廣相繼而
至時山東尹公明善為簿數月同寅之初嘗相與言曰
吾三人之為是邑也其猶同舟共濟乎余嘗聞操舟之
術舵者主之然必以篙者櫓者橈者檝者深以竿者縴
以矴者桅檣而帆者然後江海可濟也有其具蔑其人
其能濟乎雖有其人苟不僇力以事其事亦未能有濟
者也今明善涖事久為之甚習可謂善操舟者矣自是
<pb:KR4d0561_WYG_009-28b>
同志協力康濟邑民事無不理兩朞之餘實無愧于&KR0757;舟
之喻也六年冬明善以銓考増秩余與丞及其代官張
奉先祖帳而别明善復舉前説以勵吾人余曰斯言也
豈特官是邑其宜則之凡為雄州劇郡以及方面藩府
皆當以是為心則無適而不可也古之善相天下者若
傅説之賢其主猶以作楫命之况餘人乎明善之行吾
請以前所言者筆諸縑素為臨别贈縣丞江隂人名
某主簿澤州人名某余則鰲溪董某
<pb:KR4d0561_WYG_009-29a>
　　　贈寫照玉泉子序
玉泉子本常郡(闕/)亭侯之裔六世祖居金壇地因人姓
是為蔣莊月鍳翁其父也玉泉以胸涵氷壺目炯若電
得乃翁冩照之傳甲寅春我郡侯孫公請為紀顔因過
予為傳老醜坐客有言寫照自顧愷之始者予曰不然
昔庖羲氏畫卦而人文肇開曰書曰畵蓋椎輪于此矣
余嘗觀六書如天之日月星辰人之耳目鼻口物之山
水花木鳥獸其文類皆象形然則象形而畫其義一也
<pb:KR4d0561_WYG_009-29b>
黄帝堯舜垂衣裳而山龍華蟲之屬施諸五采作繪一
語登載典册繪畵之事著矣殷髙宗審象求賢而得傅
説吾意寫照之原本此歟至炎漢兩君圖功臣於麟閣
雲臺之上與青史鐵券並著勲烈自是而畵之名世者
滔滔也若晋之愷之乃其一爾然今人冩眞僅以形似
玉泉則并其神氣意趣得之見於毫素非汎汎作繪者
可同日語况平昔於所見之人但曽半面雖即世之久
亦能想象而貌之至有使其子孫下拜號呼宛然如見
<pb:KR4d0561_WYG_009-30a>
其親此又得乃翁不傳之妙而能人之所難能也吁使
玉泉生於有商必能為君貌夢中之賢人矣當今羣公
秉國圖象凌烟徴車胡為其未至耶月鍳翁年垂九袠
博物稽古玉泉歸請以予辯客之語質之而翁茍以為
然亦必以輪扁不能喻其子者然予論玉泉者矣
　　　送祖心上人省親序
學佛氏而不忘父師之恩知君命之重而弗敢渝是為
良浮圖吾當與之㳺贈其言而嘉之是亦與人為善也
<pb:KR4d0561_WYG_009-30b>
蘭陵銘上人本名宦族早失怙元末時廼翁為江西省
幙僚隨繼母侍翁居官遭時擾攘江右失守省署移福
建乃翁以王事赴比俾其子往錢塘鞠于從父既而世
變從父家毁于兵且荐饑流離蘇常時貴㳺子弟多失
身上人獨能渉歴艱險不農工不丐𨽻不服賈負販而
趨利慕大雄氏空寂之教可超脱物累遂祝髪從浮圖
師東谷昇公而學焉禪林矩矱蹈履惟謹其父子不相
知者十有一年然一念之孝根于其心常禮佛黙禱得
<pb:KR4d0561_WYG_009-31a>
一日之飬以盡烏鳥之情志願足矣洪武甲寅春父來
金陵知翁無恙且有弟在膝下以奉朝夕上人喜不勝
於是告其師亟往覲省以余昔嘗以君親之道語之請
别於余且言曰銘之行雖為吾親誠不敢畔吾師而負
國朝度僧之命而返吾初服也織蒲之飬或庻幾焉余
曰然如上人者處困之日不失其身居泰之時不易其
心誠可謂良浮圖矣撫其弟安其親使人稱為禪林之
子騫吾無間然矣彼人面而獍心者聞上人之風能無
<pb:KR4d0561_WYG_009-31b>
愧乎能無警乎是嵗四月之吉謝某序
　　　贈錢隱居序
二月之吉余方㨿槁梧坐澹泊齋友人嚴子敬過余而
言曰去年冬某嘗患背疽狀如覆盆視疾者皆寒心焉隣
有陶君子錢氏志道甫獨曰無傷也藥可愈也既而用
藥一如其言某嘗奉幣以償藥之資志道乃固辭弗受
請贊一辭以著其美亦以示不忘也余聞之仰而嘆曰
夫疽發於背者危疾也古之人智謀如范増勇如姜才
<pb:KR4d0561_WYG_009-32a>
皆為所害志道能療斯疾豈易哉余還鄉五年聞鄉人
之譽志道者籍籍今吾以子敬之言益信且志道蚤讀
書好結客竒方妙術故多得之雖常能以藥活人而不
以醫名家其可謂隱徳弗耀者歟不謀利不計功亦可
謂好義者歟釀美酒以娯客畜善藥以與人吾知志道
之心即蘇長公之心也世之鄙吝如斛斯者其妻以百
錢市藥猶以為恨况與人乎聞志道之風薄俗可敦矣
吁昔人為一卒吮疽尚登册簡如志道之賢安知無太
<pb:KR4d0561_WYG_009-32b>
史氏為作佳傳耶
　　　送太古禪師住持祥符序
釋門先覺之士以能荷大雄法者為象為龍理固然矣
求其七德五文之備和鳴而翔集所至而羣從惟鳯為
然兹又不可象龍槩論也今吾以太古徽公觀之其僧
中之鳯也歟公蚤嵗入䨇徑寂照師之室韞德抱道蔚
乎其文猶鳯毛也既而主常之文明蘇之秀峯踞猊座
説法㣲宻妙音聞者悦懌是猶鳯鳴朝陽也去此數年
<pb:KR4d0561_WYG_009-33a>
而陵谷變改故鄉來歸不翅如翺翔赤霄覧德而下視
津里如丹穴飲太湖如醴泉以靈山古法幢之顚仆往
扶植之瓦礫之地將為瑶圃灌莽之卉將為琅玕使
七十二峯之境皆為岐陽而把茅挿竹皆阿閣也彼翕
然而從者四衆之外衣冠紛集復有宗雷陶謝軰從遠
公為方外逰故叢林旦評緇素輿論咸謂公為僧中之
鳯無間然者慎勿諉枳棘非吾所棲而姑為桑下之宿
也公之行郡邑士大夫咸稱羡而送之龜巢老人乃為
<pb:KR4d0561_WYG_009-33b>
之歌曰鳯兮鳯兮一飛羣隨覧德之輝載鳴瓊枝維其
時兮
　　　送郡守孫侯秩滿序
人恒言郡縣之職愛民為先殊不知善為郡縣者必先
能馭其吏而後愛民之政得行焉若我常州府孫侯其
可謂善為郡者歟侯濟南人奉朝命由起居注出守以
舊聞小吏多蠧政下車之初即汰之擇之量材用之又
從而戒飭之闔六曹操如束濕公勤謹身為率先民有
<pb:KR4d0561_WYG_009-34a>
不理於邑赴愬庭下侯聽之惟一二僚屬與聞焉吏無
敢庭立睥睨者至於抱案牘署决惴惴焉惟恐或毫髪
悞舞文之弊蓋絶無之故善政得以行善教得以施一
郡四邑之民咸被其澤視古良二千石無愧焉耳今也
以秩滿赴京人皆謂侯能愛民治有成績余則曰侯能
馭吏乃深得為治之要故特為序述將使為郡縣者聞
之取以為法太史氏采錄為法於後人非徒為我侯頌
美而已
<pb:KR4d0561_WYG_009-34b>
　　　送金生西上序
太學為賢士之闗尚矣洪武七年冬朝命下府州縣學
以諸生勝冠者赴國學歴練衿佩之士星聚雲集猗歟
盛哉常之武進縣金生希賢由縣赴命請别於予且徴
贈言余曰幼學壯行古今一致上之人將使之仕仕乃
行其學也士君子欲其仕學俱優卒有成效惟勤者能
之尼山大聖忘寢廢食顔問不能曽日三省若是皆學
之勤乎周公相國待旦而起陶士行在州而運甓巫馬
<pb:KR4d0561_WYG_009-35a>
期為邑而戴星是仕之勤也吁聖賢猶爾况學者乎蓋
士之學與仕也猶農夫之治田也彼農之勤者其耕也
深其耨也熟其樹藝也必矣時既藝矣乃耘乃耔乃藨
乃蓘旱乾則為之溉灌澇則為之决塞沾手塗足搰搰
乎斯須不能休故其苗之興也勃然其稼芃芃然其實
則栗栗然也及其穫也視惰農之收則倍徙什伯之不
同為士而勤其功名爵祿如豐收之農可必也生往拜
國子先生暨諸公鉅卿請以是質之茍然吾言生其勉
<pb:KR4d0561_WYG_009-35b>
乎哉
　　　送葉以恭赴京序
士不可窮達論也莘耕之窮達而阿衡版築之窮達而
霖雨鼓刀漁釣之窮達而鷹揚之三賢者茍不逢其時
則泰然以終其身道之行不行非所計也番陽葉以恭
以卓犖之才為張渚批驗所官凡九年日與貿貿焉負
販逐利者較什一之征此行道之日乎然以恭公乃心
勤乃事皦皦乎九年如一日其道未嘗不行也蓋以恭
<pb:KR4d0561_WYG_009-36a>
以前人詩書之澤滲漉肌骨眎貪墨媢嫉者不啻嚇腐
之鴟慕羶之蟻耳班資崇&KR0763;非所論也予老滆濵聞以
恭才名久矣今赴調京師適荆溪故人許克敬過予談
以恭之賢且與論相古今窮達士俾予筆之持以贈别
亦曰堅以恭之志云
　　　送陳長史秩滿序
古人之以言贈行者尚矣然其言或規戒焉或勸勉焉
不頌德不美才器不揄揚名聲視後世立言有不同耳
<pb:KR4d0561_WYG_009-36b>
若老聃於孔子之行曰無多言無多事如斯而已夫聖
人豈無可頌乎蓋稱頌之辭無益於行有道之士所不
為也余嘗於學軒陳公暇日商畧古今清議及此相與
太息今公為常州府經歴得代將如京師士大夫為詩
為文以頌其五年贊畫之美者衆矣余請以古人一事
忠告而期望焉昔趙忠獻以半部論語决大政卒成相
業人到于今稱之吁時有古今道無今古居今之世行
古之道是亦古人也况公之家學青氊一經淵源有自誠
<pb:KR4d0561_WYG_009-37a>
能慎終如初仕學俱進則何施而不可何往而不達哉
幸毋謂老生常談而忽之吾將見世之稱忠獻者為公
之稱矣
　　　送劉文可序
洪武九年冬吾友沈子英書來曰文可劉公南雄佳士
也為磨勘司掾屬凡若干月所閲案牘疵纇畢舉雖毫
髪無遺焉今也書滿而别榮以其吏事之精心目之明
雅敬重之求一言為臨别贈予曰傳不云乎胸中正則
<pb:KR4d0561_WYG_009-37b>
眸子瞭焉吾雖未識文可視子英之所稱道文可之心
可知矣吾嘗以吾鏡觀之百錬之銅瑩若秋水其所照
者物無遁形一旦蒙以塵垢光乃茫昧塵垢愈積茫昧
愈甚極而至於一物無所見矣詩曰靡不有初鮮克有
終故君子慎之夫以文可之心無私欲之弊猶鏡之不
塵垢也案牘之謬詎能隱乎雖然百錬之銅能照人之
面而已不能照人之肝膽能燭目前之物而已不能燭
天下古今萬事之理奚足以擬文可方寸之鏡乎文可
<pb:KR4d0561_WYG_009-38a>
持此鏡以陟臺閣慎終如始光輝日新將來聖天子取
人為鑑則必置諸左右以輔昭明之治吾與子英軰又
當相率以賀之并自賀其言之不誣也是嵗十有二月
某日毘陵龜巢老人謝某書
　　　送孫太守奔䘮歸濟南序(代魏同知作/)
洪武丙辰閠九月既望濟南孫侯某毘陵守之五年聞
母夫人即世撤甘棠之説動風木之悲既而雪涕泣具
訃告日月上聞衰絰而歸邦人愛公不啻如召父杜母
<pb:KR4d0561_WYG_009-38b>
聞公解印綬即相率林立㦸門外翕然而言曰閭閻之
甿頼賢守宣皇上德化政無煩苛使得力耕稼供賦税
以植其業以畜其妻子非吾民所能為也學校之教頼
修廢舉墜使得明教化育人才以展其用非多士能自
致也又曰賢守以亷律身馭吏如束濕秉法如縣衡一
洗貪墨舞文之弊至筦鑰之細犴狴之繁租庸商征之
屬咸得其肯綮而㳺刃焉郡統四邑若網在綱綱或不
舉目亦隨之奈何斯言殆欲卧車轍而留也時余忝佐
<pb:KR4d0561_WYG_009-39a>
貳聆州人之言若此然論公之才之美又豈苞&KR0752;䑓笠
者所能盡哉公嘗言斷機之訓吾親猶孟母也止酒之
戒猶陶母也曰清曰謹為時著稱又豈非崔母之淑元
暐乎噫非母之賢不能淑子之身非子之孝不能如其
母之志移孝為忠宜其不負聖天子承宣之寄他日大
用豈易量哉今觀士夫贈言凡若干篇余以州人之言
頗詳且實因摭之以叙編首云是月某日同知常州府
事某郡某書
<pb:KR4d0561_WYG_009-39b>
　　　續毘陵誌序
昔人謂九州之誌言九州所有土地所生風氣所宜也
郡誌之作本諸此乎毘陵為古名郡其山川土田風俗
名物之屬登載舊誌尚班班可考然由元初而至于今
百有餘年曽無紀述之者誠曠典也洪武十年春郡守
中憲大夫張度蒞政之初以朝廷命天下郡邑纂修志
書於是㑹集耆宿之士稽今訂古博采見聞撰次成帙
凡一十巻中間蕪纇踈畧不能無之至若前代闕文則
<pb:KR4d0561_WYG_009-40a>
不能妄為之説然時有異同事有沿革因是編而求之
亦可以槩見矣是年嵗在丁已夏五之吉郡人謝某序
　　　贈儒醫徐士方序
余方㨿槁梧玩庭草生意里人萬仲珍過予曰比鎰遘
寒疾謁二醫皆危之於是邀徐卿士方眎之乃譚笑間
授藥尅期而愈顧鎰蔑以報厥德丐先生為之贈言示
弗忘也余曰嘻仲珍何相知之晚耶士方由早晚嗜學
渉獵經史若六氣七情之病乎人五藥十全之繫乎醫
<pb:KR4d0561_WYG_009-40b>
者已博通之既而以父祖所傳軒岐之書金匱石函諸
家之方論旁參曲究以㑹其極且嘗賦遠逰得四方賢
師友淵源之懿故其遇疾如庖丁解得其肯綮恢恢乎
刃有餘地是豈膚淺蒙昧管窺蠡測者可同日語哉惟
其重厚簡黙猶連城之璧混乎碔砆㣲卞和固莫能辨
也老子曰大辯若訥大巧若拙士方其近之雖然吾知士
方之才不局於是而已必也為時而出康濟斯民卓然
為醫國之士斯不負所學也責沈之文吾尚當為仲珍
<pb:KR4d0561_WYG_009-41a>
為之洪武十年嵗次丁已六月日謝某撰并書
　　　贈刋字闞士淵詩序
曰若稽古文字由竹簡以來世之欲傳久而不朽者其
惟勒諸金石乎然茍非專其藝而精之敬其事而謹之
則所勒有無足傳者矣今觀荆溪闞士淵之勒石也一
㸃一畫敬謹之至殆若黙契程伯子作字甚敬之意字
書八法秋毫無遺是以我郡守番禺張公特賞識之中
書史舍人靖可盧舍人公武亦皆稱美無間然者吁士
<pb:KR4d0561_WYG_009-41b>
淵之敬謹如此豈局於一藝之㣲而已哉昔人有言能
敬必有德使士淵遇知臼季其必薦之如缺耨也抑予
又有説焉昔者安民由知敬司馬公能從容一言於勒
碑之頃登載史册流芳無窮其傳世又豈在銕筆堅珉
之外乎予嘗嘉士淵之能贈以長句今郡中諸士夫之
作者交相揄揚詩凡若干首且俾余之叙焉
　　　送王主簿克禮還江隂序
人有恒言州縣為民父母蓋州縣之職最為近民撫之
<pb:KR4d0561_WYG_009-42a>
字之理宜以父母之心為心愛其民如愛子也然所謂
愛者豈其姑息而已哉使其服役於公則如服勤于親
授之事而責其成功不棘不囏不虐不苛如是者皆父
母愛子之心即君子豈弟之心也古稱召父杜母者其
心蓋如是耳以今觀之江隂縣主簿王公克禮其庻乎
洪武戊辰春奉令役邑人數千陶于常州府武東簿董
之與武進無錫之民夾運渠而陶其負薪芻手埏埴朝
夕説簿之賢者矻矻不離口鄰邑之人亦甚稱譽予因
<pb:KR4d0561_WYG_009-42b>
往視之其紀律非不嚴也程督非不謹也鞭笞捶撻非
不施設也惟其慈威並行寛猛相濟過之小者宥之情
可憫者恤之力不逮者濟之豈弟之心常藹然于紀律
程督鞭笞之間故蚩蚩之甿感其德忘其勞不自覺其
聲之出乎喙也予以是亦從而賢之與之語曰夫縣之
簿丞佐其令為一邑之父母也郡之佐貳佐其守為一
郡之父母也公卿大夫臺閣守監百執事是皆輔佐天
子為億兆之父母也今也簿將歴階而升曰令曰守曰
<pb:KR4d0561_WYG_009-43a>
公卿輔佐百執事咸有日矣苟不以民遠而忘宦成而
怠則輿人之誦史氏之筆當並傳於時豈召父杜母所
能專美彼虐其子而廪焚井溺者抑亦董其善而良焉
斯民之幸也簿嘗然予言請佩服今其行故書以贈之
　　　送周叔文序
古之生子者設弧矢以射四方欲其有四方志也然其
親欲子為之者豈遽能盡然哉但立志不凡君子韙之
近代若曹武穆試周之日而左取干戈右持爼豆天生
<pb:KR4d0561_WYG_009-43b>
淑質志在文武其后出入將相為一代名臣非偶然而
致也今觀㑹稽戚先生為叔文贈言謂叔文蚤甚聪慧
且好學尤喜讀尚書每開巻則竟日終夕寢食幾廢不
啻口芻豢而耳箾韶也夫書道政事叔文喜之其志可
知然筮仕以來屢渉險阻特事親以孝行聞或疑未見
其聲之焯焯也是大不然夫位有崇卑職有大小能盡
厥職斯為足稱姑以目前言之河泊三載洗手奉公所
職之具恢恢乎如庖丁解牛刃有餘地使其親不以尸
<pb:KR4d0561_WYG_009-44a>
素為憂豆區之養樂於鐘鼎使叔文為雋京兆則平反
之政日娯其親又何患無焯焯之聲乎吁丈夫之志有非
或人之所知也先軰嘗説善觀花者見根撥而知花品
之上下予於叔文敢竊比之
　　　贈滄洲生詩序
延陵隱君子薛仲𢎞氏以英妙之年能脱洒紈綺氣習
絶跡乎京洛塵土讀種樹書結交忘形與臺笠屝屨者
伍所居三山湖東南寂寞之濵流水一灣漚沙半席每
<pb:KR4d0561_WYG_009-44b>
誦杜少陵吾道付滄洲之句欣欣然若有所得故自號
曰滄洲生𢎞之言曰蓬萊十洲學仙者誇以示人且去弱
水三萬里之隔其荒唐繆悠而不足信也明矣唐有瀛
洲命十八學士居之其地位清絶尊崇顯榮固不易得
然一旦牝晨汚衊之辱有不能免者亦非所願也眷兹
滄洲有四時天與之樂春水觀魚荷風清暑扣月舷而
歌披雪蓑而釣是皆樂之得乎天同乎人亘今古而不
窮者尚何覬覦哉龜巢老人聞其言而嘉之與之交而
<pb:KR4d0561_WYG_009-45a>
遺之詩曰樂彼滄洲宅爾素侯某水某邱以釣以逰洲
之西東三山芙蓉維北維南魚莊鶴林風清月明我揚
其舲滄浪有歌或濯其纓不鐘不鼓不鼎不爼優哉悠
哉尚友千古
　　　送遆知縣父還鄉序
嘗觀世俗所謂慈者以其有姑息之愛無相夷之惡而
已自秦人慈子嗜利借鋤德色習以成俗恬不為怪于
兹有年矣當此之時有卓然能教其子而不淪於習俗
<pb:KR4d0561_WYG_009-45b>
者其父之賢為何如哉濬川遆公以其子為武進令不
遠四千里而來愛之若欲置諸膝上教之則提其耳然
不三月而亟去子欲留養而不可得予以大耄之年獲
半面于鄉飲席間從而勸留之公曰吾兒以一介之㣲
蒙朝廷錄用長于兹邑若稚孺以負烏獲之任必先也
謹乃身公乃心殫乃力規行矩歩以稱職如此則上不
負聖天子㧞擢之重恩下不辜斯邑斯民之望榮其身
以慰其親吾雖衣敝緼袍猶狐貉也啜菽飲水猶八珍
<pb:KR4d0561_WYG_009-46a>
也吾既語吾兒吾兒能佩服吾言則吾歸吾廬何異朝
夕視側以享其祿飬之娯乎吁公可謂慈而能教愛不
姑息而為時之賢父矣聆公之言覘公之意蓋樂乎其
歸而不可留於是酌之酒而賀之曰令有美政民必頌
之予將采歌謡之辭筆諸簡牘附黄耳平安之報以報
公也
　　　送趙縣丞奔母䘮序
洪武庚申秋朝命以昌邑所舉趙賢良為武進丞在邑
<pb:KR4d0561_WYG_009-46b>
多善政明年夏五奔母䘮而歸士民攀戀有不忍别者
丞慟哭而謂之曰比吾父來視予諄諄然以居官律身
之法命之且云母氏之訓戒尤多父之歸將以安吾母
也烏知未能以豆區之餘為甘㫖一日之奉而吾遽至
於斯言未既嗚咽頓踣民亦涕泣而不能留某於是知
其母夫人之賢殆不减崔元暐之母也然元暐遵母訓
而清謹為世所稱使賢母之名流芳百世非孝而能之
乎今丞之孝於母也豈止被衰麻居倚廬不酒肉琴瑟
<pb:KR4d0561_WYG_009-47a>
三年而已哉必也居則飬生䘮死以事其親出則移孝
為忠以事其君曰清曰謹終始一致㒺俾崔侍郎專美
於唐則其母之死猶無死也而可以為孝矣雖然父天
之尊巍然在上慎勿哀毁踰禮以貽親憂此又不可不
知也
　　　贈黄有文序
昔聖人垂衣裳以治天下至五色作服則尊卑貴賤之
秩章章矣後世於五采之外加之以金此又極其盛而
<pb:KR4d0561_WYG_009-47b>
文之然禮法之制惟在上者得全於服御之屬近代以
空王老君之尊擬諸王者乃亦得而用之餘則有禁是
故以餙金為藝亦鮮而易弛焉常郡黄有文早孤受業
厥祖丁時之艱藝用弗售有文能不弛其業而益精之
時既太平大江南北數百里凡釋老氏之家交相薦用
殆無虚日洪武壬戌春郡城圓通院住山釋壽公作梵
宇規置法藏命有文賸施五采糜金而餙之有文若深
諳乾毒之教莊嚴相好咸適其宜至若轉藏之神皆金
<pb:KR4d0561_WYG_009-48a>
為甲冑威武僇力如風轉蓬俛仰之間光明焜煌儼然
為金色界使觀者興其轉惡為善之意吾嘗聞瞿曇有
言畫沙童子戲以成佛若然則有文之功亦豈少哉由
是釋門名緇及方外能文之士多贈言以嘉其能壽公
乃屬予序其事如此余於是切有感焉六藝之教禮樂
為今儒門子弟什廢八九其大者有不知金聲玉振為
聖學始終之條理其次不能以金匱石室之書為文章
黼黻治道甚者金根繆易傳笑四方視有文能世其業
<pb:KR4d0561_WYG_009-48b>
寧無愧乎使有文之為藝以彼易此必有大可觀者矣
吁可惜哉
　　　贈醫士髙彦述序
洪武壬戌夏友人詹伯逺書來曰先軰葛氏芳山翁以
善治傷寒獨歩江表髙公名德為外孫而受其業青出
於藍故當時人謂有秘傳焉今其子彦述業復如之比
年以來人之抱危疾以頼全活者累累也如某家累亦
屢病屢藥效若響應厥德有未易忘者焉先生為之著
<pb:KR4d0561_WYG_009-49a>
述㒺俾越人專美於昔予曰嘻芳山翁予早嵗親炙多
聆語言每云素問一經言簡理奥張長沙論傷寒傳變
總若干萬言其要在經之熱病一篇六百九十四字而
已人能明是經之理則終身之用有不能盡者以是觀
之其家庭授受豈外是乎夫彦述之可敬者能象賢以
承家學志不自滿外無藻餙不誇張以炫其光怪不圭
角以長其聲價嘿嘿乎不易其言謹謹乎不矜其能遇
疾則以理燭之如法以治之如由基善射發皆中的觀
<pb:KR4d0561_WYG_009-49b>
者或驚異而神之耳吾知其父子所得於葛氏者大經
大法如此而已無所異聞也竊嘗以儒者之學譬之論
語之書孰不誦讀趙忠獻以是書半部相其君以救天
下當是時遘五季之厲羣黎凋瘵以蘇息何嘗於二十
篇之外别有所傳授乎他日太史氏采予言而筆之庻
以見彦述之學源清流清且一洗俗論秘傳之陋垂芳
簡册追配古人亦何慊乎哉
　　　贈崑山醫士王彦德詩序
<pb:KR4d0561_WYG_009-50a>
世傳秦越人之醫獨歩當代在諸國則隨其俗之所重
者醫之或小兒或老人婦女變更以售其術蓋其心出
乎聲利之私而人不察也予嘗以是少之一日至崑山
友人余彦智謂予曰醫師王先生彦德專科為小兒醫
其學有過人者某兩兒患痘瘡甚危觀者縮手邀彦德
藥之乃指日而愈酬之幣固辭且曰凡故舊皆不為市
利交况契愛如彦智乎由是邑人與士夫咸賦詩以頌
其美丐巢翁為之序焉余曰嘻視彦德之心賢於越人
<pb:KR4d0561_WYG_009-50b>
多矣人恒言醫之難莫難於小兒蓋稚騃之秋利害有
不明言語有不通疾厲易為顚躓猶草木之萌易摧折
也吾知彦德方寸之天不蔽於慾一以理之明治衆疾
而疾無不治者擴而充之非所難也特專科以世其家
耳雖然昔者河西有王豹而人善謳髙唐有緜駒而俗善
歌今崑邑有彦徳博學如此尚義如此風聲習氣動盪一
方久之則蘭鮑俱化餘波之及薰我晋陵老夫修野史
又當牽聨得書以諸詩為張本
<pb:KR4d0561_WYG_009-51a>
　　　松菴圖詩序
洪武甲子春某以鄒忠公遺文見邑宰河南彭公伯常
因觀四栢賦宰謂予曰子知劉司諌之愛松亦如忠公
愛栢乎司諌本東原世家今居光州光山縣從祖之故
第山有美松心甚愛之號曰松菴比遇知聖天子擢官
諌垣謇謇諤諤多裨治道天子嘉之聲溢中外然乃松
菴素志也余由是繪山間之松松間之菴求能詩者詠
之以寓夫激昂之意敢請子為之序焉某辭不獲雖未
<pb:KR4d0561_WYG_009-51b>
識司諌之面以其愛松之心推之可以知其人矣夫松
之為物丸丸其直猶人之挺㧞也欝欝其盛猶人之&KR0375;
德也貫四時歴氷雪猶大丈夫之眞節雅操也凛乎趙
清獻之鐵面堅乎宋廣平之鐵心殆無過焉卓哉若人
深相契合不以山林臺閣之殊而易其素愛之心也昔
之人或喜聽其松風或欲巢於雲松或哦之中庭之中
或撫之東籬之東是皆愛之於心而所以為愛者不同
吾知司諌之愛在乎嵗寒後凋佩孔訓于厥躬吁山花
<pb:KR4d0561_WYG_009-52a>
澗草紛紛然望秋而先零者寧不有愧于十八公乎今
毘陵士友詩凡若干篇皆想像光山而賦之一旦欽承
恩命賜歸莵裘蒼髯白髪相與嵗寒又當别為咏歌持
去為松菴壽
　　　贈義士池德澄序
昔天厯末終人方酣貴富汲汲乎進取德澄先大父秋
蟾先生慕老氏之學脱屣家事飄然為方外逰德澄篤
於親眷焉撰杖屨從之足跡遍南土名山勝景多逢異
<pb:KR4d0561_WYG_009-52b>
人往往得藥術方技以授其孫既而陵谷變遷先生亦
從此逝矣德澄今家居東郭混淆闤闠然而喜元談尚
髙致綽有祖風頻年復逺逰以適其志趣所聞所見益
之廣矣夫以藥術之妙觀之信乎有異人之傳矣同里
劉文忠負伯牛之疾者數年屢醫弗痊幾瀕于危一旦
蒙德澄療指日而愈酬之幣不納文忠德之需予言以
紀其美予曰嘻神農氏嘗百草為醫藥以濟天下後世
蓋以天地生物之心為心也近代以來或假是徼厚利
<pb:KR4d0561_WYG_009-53a>
以肥其家否則咈然怒望望然去眎其困苦而夭閼者
弗恤也可勝歎哉德澄矯薄俗仗義如此故余以義士
名之農皇大聖人在天之靈必隂隲以成厥德以博施
其義于人人之報之有不止如黄雀白龜而已也時洪
武十七年嵗在甲子秋日撰
　　　送唐用彰序
姬公相成周作禮制大司徒以三物教人即其賢者能
者賔興之取士之法蔑以加矣近代以來科目雖多亦
<pb:KR4d0561_WYG_009-53b>
彷彿成周之意而已但士之為學於聖人心學之㫖有
昧焉故或賢或否如魚目之混驪珠者已姑以一二言
之漢之董相仲舒公孫丞相𢎞同出乎賢良方正者而
𢎞有曲學阿世之謬唐之韓吏部愈柳刺史宗元同出
乎博學宏詞也而宗元有薰附權要之辱至宋三百年
文盛之日凡居台輔必用碩儒如司馬温公光王荆公
安石張公商英等皆進士而丞相也若王張之屬其學
無不精敏絶人豈有不知聖人心學者乎蓋徒知之不
<pb:KR4d0561_WYG_009-54a>
能行之則與不知者無以異也洪武甲子秋邑人唐用
彰氏以府學弟子員中選鄉闈明年乙丑春二月赴春
官大比需言于予予喜其孝弟稱於家謙德著於旦評
才華蔚茂而學益脩其大用於明時也必矣請以聖人
心術之要曰慎獨曰思無邪曰精一執中三復而申告
之惟用彰眞知力行兩輪並進則先軰賢者之勲庸事
業我亦可為賀不惟上有以副致君澤民之心而下有以
遂顯親揚名之願亦可見不以老生常談忽之也
<pb:KR4d0561_WYG_009-54b>
　　　二十四孝讚序
人生兩間以天降之𠂻為秉彛之性故能參于三才有
感斯應為萬物之最靈者也夫孝乃性中之一事然立
身之本莫大於斯故尼山大聖人與髙弟子反覆問答
著為大經奈何聖代彌逺風俗寖衰秦漢以來耰鋤德
色箕箒誶語者滔滔也甚者至於人其形梟獍其心可
撫膺切齒流涕而痛哭者也今觀郡人王達善所讚二
十四孝裒為一編其間言孝感之事什有八九且以孝
<pb:KR4d0561_WYG_009-55a>
經一章冠於編首蓋取孝通神明一語推而廣之欲使
人歆羡而勉於企及於名教豈小補哉或謂重華聖孝
千古一人豈宜與泛泛者類稱是固然矣吁達善之意
蓋欲攬太陽與月星並照容光焜焜無幽不明老夫儗
非其倫辭不達意宜君子無求備焉
　　　贈王仲文序
洪武乙已秋横山大林菴主僧眞公性存過予曰某重
搆菴廬作觀世音菩薩伽山一㑹其上則五雲縹緲佛
<pb:KR4d0561_WYG_009-55b>
現全身凡菩薩之衣冠瓔珞靈嵓寶地種種相好咸用
金餙其工人王仲文且能運巧思僇力以成其美今其
行丐先生一言譽之予辭不獲乃言曰嘗聞瞿曇師有
云以畵為佛以沙為墖皆能成道此蓋以因果立説開
方便門使衆生由是而入大乘之道自漢以來其法寖
盛墖廟像設若繪者繡者鏤玉石者泥塑木彫者從而
出焉今性存能以佛之心為心誘人為善莊嚴梵相豈
徒美觀蓋欲具瞻者起恭敬心好樂心篤信力行證無
<pb:KR4d0561_WYG_009-56a>
上道非因果而已宜乎同袍之士(闕/)曹隨向化之人風
行草偃如此其盛也性存然吾言請筆之為仲文臨别
贈
　
　
　
　
　
<pb:KR4d0561_WYG_009-56b>
　
　
　
　
　
　
　
　龜巢稿巻九

<pb:KR4d0561_WYG_010-1a>
欽定四庫全書
　龜巢稿巻十　　　　　　元　謝應芳　撰
　　疏
　　　三教堂修造疏
推倒人我山三教一家之意踏翻生死海十方諸佛之
心必須無風雨震凌乃可集江湖名勝青山舊隱白馬
宏規欲求木于工師湏布金于長者過我門入我室不
妨分半席烟霞上我堂踞我床相與話三生風月祝聖
<pb:KR4d0561_WYG_010-1b>
人壽報檀那恩
　　　元山主造退居疏
掀翻黒漆桶舉頭見明月當空跳上白牛車拂袖喜春
風滿路毋慅急流中勇為退歩怕從閙籃裏只管鑚頭
但給孤舍祇樹之園則摩詰坐散花之室作鐵門限透
金剛圈畫圖對緑水青山供養受清風明月應無所住
作如是觀大千觀是一禅床但要覺得些安身立命之
地百丈只有三轉語必須撞着箇㸃頭㑹意之人了是
<pb:KR4d0561_WYG_010-2a>
因縁勝諸福徳
　　　梁寳寺修造疏
數百年祖師道塲天龍圍繞五七件未了公案歲月因
循要令折碓觜花生莫謂冷灰中豆爆有縁相遇何事
不成大丈夫直下承當小比丘向前料理試看寳刹勝
昔年梁武之時當效華封祝今上唐虞之壽無邉功徳
難盡贊揚
　　　謝雨佛事疏
<pb:KR4d0561_WYG_010-2b>
如惔如焚方慮亢陽之地既優既渥乃蒙甘澤之恩欲
報效于鴻鈞敬皈依于象教伏念王某同羽士呉某冠
裳雖異鄉井實同有公家賦粟之征無仙子飡松之術
望霓蹙額得雨寛心田疇不失於農時溝壑免憂於他
曰感造化鬼神之力誦如來秘宻之言開法華道塲設伊
蒲法供伏願百靈鍳格諸佛證明雨我公及我私尚求
霑足井而飲耕而食共樂豐登更兾萬邦之咸寧永頼
一人之有慶
<pb:KR4d0561_WYG_010-3a>
　　　謝恩誦法華經疏
朝廷推曠蕩之恩饑饉處税粮全免官吏執偏私之見
施行間荆棘横生欲徼福於百靈當投誠於三寳事雖
不遂心曷能忘切念某等欽觀詔條可霑徳澤赴愬為
七鄉之衆奔馳歴半載之餘公乎私乎自謂上天能鍳
仁者知者皆云不日而成雖一時遭毒歛之蛇或他日
得塞翁之馬掃除梵宇持誦真詮二十四人同演法音
六萬餘言重宣妙義設香花燈燭之供奉天龍鬼神之
<pb:KR4d0561_WYG_010-3b>
靈上荅聖恩下祈民福伏願一人有慶四海攸同大臣
以道事君㒺敢咈&KR0093;綸之命庶人召役則往將來免粟
米之征時和歲豐天長地久
　　　誦法華經疏
作善降祥上古之書埀訓供佛有福法華之語流傳欲
報徳於百靈用投誠於三寳伏念某戸門孤立租賦交
征為公為私寧無過咎有財有用幸遂經營居之安而
資之深災不生而禍不作荷天錫福靡日忘恩擇三五
<pb:KR4d0561_WYG_010-4a>
之良辰禮大千之諸佛肅陳清供敬誦真詮伏願慧日
照臨神天感格吾老及人老家家無凍餒之憂新年勝
舊年旦旦有平安之喜
　　　作佛事謝聖恩蠲租疏
官賦半蠲欽奉九重之詔聖恩難報皈依三寳之尊敬
爇清薫俯陳丹悃伏念某草茅雖賤稼穡維艱幸蒙曠
蕩之恩又獲豐登之嵗倉箱頓滿饘粥可供盡力催科
喜輸官之易畢中心報效感聖代之難逢仰祝皇圗䖍
<pb:KR4d0561_WYG_010-4b>
修佛事伏願一人有慶萬壽無疆乃聖乃神乃文乃武
聖德合乾坤之大自東自西自南自北清光瞻日月之
明
　　　結社畫凈土疏
　　嘗觀釋迦世尊説西方淨土教人念佛真方便第
　　一義今欲依阿彌陀無量夀二經畫寫極樂境界
　　仍遠法師㑹一百二十三人結為蓮社瞻依寳地
　　修行净業凡我同盟作成幸甚
<pb:KR4d0561_WYG_010-5a>
西方國過十萬億有極樂世界九品生花東林社有廿
三人與圜悟祖師六時行道兹欲精修凈業亦須遠效
前賢想像玉毫荘嚴寳地非助我者孰能為之孔方兄
肯為結縁呉道子便教著筆有色無色有相無相看諸
佛之本來面目如何先覺後覺先知後知見一頭之湼
槃妙心方可頂門具眼言下㸃頭
　　　海印菴起山門疏
遍大千界未嘗無見性成佛之人入不二門方得箇安
<pb:KR4d0561_WYG_010-5b>
身立命之地希升堂必開戸牖為巨室必使工師敢告
諸賢用求多助老僧作鐵門限儘教雲水往來世尊放
玉毫光轉見山林輝赫大開方便是名莊嚴
　　　請誌寳長老掩壙疏
為馬鬛封痛念慈親之歿作獅子吼願聞開士之言陟
彼屺兮切有請也㳟惟某人談空説有窮深極㣲恭透
禅機面少室山中之壁得來佛法傳黄梅嶺上之衣五
藴皆空一絲不挂哀哉無恃幸爾有縁願師乗出岫之
<pb:KR4d0561_WYG_010-6a>
雲為我送落山之月覆將香合子超昇在一轉語之間
作箇土饅頭安穩於九重泉之下勿孤申請顒俟降臨
　　　待雲菴雕觀音疏
念彼觀音本自尋聲救苦如是信解何妨粧假成真看
良工刻畫之奇即菩薩化生之妙大檀越以七寳布施
紫竹林現五色毫光龍女獻珠鸚&KR1765;聽法瞿曇老千百
億化亦須現光明之中善財子五十三恭管取在皈依
之列其為福徳難盡贊揚
<pb:KR4d0561_WYG_010-6b>
　　　請蒋居士造諫壁橋疏
編竹渡蟻隂徳猶多乗輿濟人傳名不朽况此河梁建
造兼之佛閣莊嚴必須有力量人了此大因果事某人
荆谿秀氣竹逕遺風江水汲乾無一老㸃頭印可湼盤
鑚透不二門信手掣開尚古人淳厚之風絶時俗浮華
之態積而能散綽然有餘人皆仰之切有請也睠兹諫
壁實乃要途爛月一舷毎横舟於野水埀虹千丈欲砥
柱於中流惟其成此飛梁從此免令病渉蝀挿天鯨跨
<pb:KR4d0561_WYG_010-7a>
海兩邊鏁三尺闌干簾捲雨棟飛雲就上搆七重樓閣
如斯福徳難盡賛揚
　　　請蔣月堂建奔牛橋疏
古堰横奔牛漫有前賢之句過橋乗駟馬方無病渉之
憂必得其人庶成乃事某人為善最樂見義勇為廣造
輿梁不特濟人於溱洧多佟塔廟尤能事佛於祇園聚
福海由歴刦之修登彼㟁乃平生之願難兄難弟均懷
編竹渡蟻之仁賢子賢孫綽有跨竈過父之美鄉閭稱
<pb:KR4d0561_WYG_010-7b>
善湖海知名睠此官河實為孔道當一市人烟輳集通
四方車騎往來每遇斷橋如隔弱水不有填河之鵲又
無跨海之鯨欲得安行必須改作甃鱗鱗之萬甓䕶曲
曲之廻欄車流水馬㳺龍聽揚名於道上月出雲虹飲
澗看横影於波間慷慨承當咄嗟可辦
　　　置供佛花板疏
獻花發善智之心因縁不昧刻楮用宋人之手工巧難
成必湏上根噐人㑹此好因果事胷中開發筆底化生
<pb:KR4d0561_WYG_010-8a>
非莊嚴是名莊嚴此福徳勝前福徳看他枝葉似優鉢
曇佛士之養為我苾芻作阿羅漢人天之供
　　　天惠寺請愚隱長老開山疏
閶闔城萬竈&KR0411;貅多依佛刹給孤園七寳樓臺大闡禅
闗誰其尸之曰有人矣某人機鋒不露道價彌髙若王
侯将相往往歸心而淮海魚龍時時聼法慈悲願重救
群生於刀鋸斧鉞之間常寂光明悟真空於文字言語
之外逢塲作&KR0231;到處為家必須竪硬鐵脊梁庶不負布
<pb:KR4d0561_WYG_010-8b>
金心地久矣暗中摸索宜乎直下承當三千年河水重
清唱開元太平之曲二六時天花亂雨入如來般若之
門拈一瓣香祝九重壽
　　　請亮西山住天慧寺諸山疏
佛法全盛以來在處有珠幢寳刹世道多故如此其誰
能玉振金聲聞斯行之可為難矣某人頂門具眼鼻孔
撩天數千巻貝多葉迷人都成一笑五百歲鉢曇花瑞
世自得单傳悠然卧北牕清風久矣挹西山爽氣來此
<pb:KR4d0561_WYG_010-9a>
矻中流砥柱我亦分東壁餘光葭樹相依鼓鐘交作如
如不動黒漆桶盡底掀翻綽綽有餘破紬襖為他重著
慈悲廣大慷慨承當
　　　天惠寺請亮西山住持疏
嚼啐鐵餕饀有幾人氣味相投搭著金伽黎二千載風
流尚在顧天惠以記公刀尺政日來立百丈繩規去欲
息肩來當接踵某人潑天聲價立地機闗捋猛虎鬚早
歲入曇華宻室揮白麈尾前時坐三槐道塲邉逢雨横
<pb:KR4d0561_WYG_010-9b>
風狂便欲山深林宻如明月暗投者久亦陽春寡和而
然闔閭城突兀叢林任天惠姑安虎旅午橋荘往來雲
水聼雷音皆上龍門三呼北闕聖人一示西來祖意
　　　方外交送愚隱師住萬壽寺疏
禅月道塲為吳下叢林之冠凌霄法窟得淮南老虎之
孫惟其祖武能繩可使家聲復振象龍雲集林壑風生
某人如愚不愚以隱無隱所見即大乗境界其行皆實
際工夫出入干戈曾救百萬億顛厓之命扶持宗社實
<pb:KR4d0561_WYG_010-10a>
有三大千恒沙之功故名公鉅卿多以為師而諸子百
家亦來問道今方外舊逰相慶了箇中大事因縁雖碧
雲之出本自無心然白雪之歌莫非古意昔萬壽今萬
壽祝聖壽之無疆彼一時此一時将盛時之重見
　　　方外交送毅剛中住承天寺疏
峙䨇峨石古道塲金布祇園示一指禅衆僧寳珠還合
浦頋馬齒掩嘉蔬之久如麟膠續斷絃之初惟得其人
廼宏斯道某人曹谿正派淮海名流天下壯遊所至奏
<pb:KR4d0561_WYG_010-10b>
陽春白雪山中舊隱向來分明月清風南楚翁謂青出
於藍北山老喜抜茅連茹當此猊座重敷之日實為象
法中興之秋王公大人既為更張天龍夜义必加擁䕶
菩提樹纎塵不惹初無今古之殊優曇花滿地還開聿
見禎祥之意續燈諸祖祝聖萬年
　　　新創水雲庵疏
鹿苑二千年河沙界多興佛刹龍江六七里水雲鄉宜
建法幢布金地既已現成卓錫泉葢将湧出權輿自我
<pb:KR4d0561_WYG_010-11a>
恢拓在人振雷霆鐘鼓之音接雲水瓶盂之衆弹指頃
要開樓閣筆頭邊當落珠璣長者布施七寳羅漢身何
必朝西天而暮東土華封殷勤三祝聖人壽正須望北
闕以頌南山福有所歸恩無不報
　　　方外交賀顔悦堂住徑山疏
展開一坐具視十方皆䨇徑道塲扶起大法幢障百川
為中流砥柱惟烏獲可勝重任如鸞膠能續斷絃既得
其人必𢎞斯道某人徳尊一代名徹九重金伽黎著處
<pb:KR4d0561_WYG_010-11b>
雨露猶香玉麈尾揮時人天交敬賢相君問西來祖意
針芥相投正法眼得東璵親傳鉢花重現連歩上凌霄
絶頂先聲至頑石㸃頭變瓦礫作七寳堦墀還成鹿苑
滿虛空見五雲樓閣永鎮龍宮鐘鼓雷嗚缾盂星集士
大夫期望如此者久矣佛世尊受記如彼者存焉只有
天在上更無山與齊此地真為峻絶雖知燈是火不悟
鐘非飯吾儕是亦知歸亟奉賀言尚圖宿覺
　　　東隱菴化齋糧疏
<pb:KR4d0561_WYG_010-12a>
世尊遺教每朝令乞化七家衲子坐禅在處要供需四
事東隱菴雖云草創西來意正欲同參必先為餬口之
謀乃可得安心之法三條篾𦂳縛腹此蓋藥山老特地
求奇五斗米嬾折腰是亦栗里翁有田可恃必須盃盂
裡喫見成粥飯乃可蒲團上做著實工夫願諸公欣欣
然指囷看大衆兀兀乎面壁攪河成酪待他時節到來
運水搬柴是我神通妙用常當飽徳誓不食言
　　　化募畫十王等像疏
<pb:KR4d0561_WYG_010-12b>
數百年水陸科儀廣傳緇素三千界鬼神情状妙入丹
青看天堂地獄之不同使鐵心石腸之俱化莊嚴如是
因果何疑欲得吳道子筆下通靈必藉孔方兄眼前助
力有相無相非無相直須是得兎忘蹄大乗小乗最大
乗更不待畫蛇添足諸公具眼為我㸃頭
　　　西歸菴化齋糧疏
一把茅葢頭即不免隨縁安衆三條篾縛腹豈盡能為
道忘饑欲安廼心必餬其口望檀信舉指囷之手令木
<pb:KR4d0561_WYG_010-13a>
魚作呼粥之聲凡釡中爛煮虚空僧堂裡儘留雲水佛
世尊著衣持鉢幸傳流如此家風龎居士運水搬柴但
作用無非神妙施當有報誓不食言
　　　千墩寺造木橋疏
編竹筏而渡蟻猶有隂功造輿梁以濟人豈無因果千
墩浦素為衝要駟馬車孰不往来惟相逢一笑揮金可
便使群工斫木試看流水即跨長虹澱山湖水國人家
自是生成圖畫趙州老石橋公案别當拈起話頭了是
<pb:KR4d0561_WYG_010-13b>
因縁勝諸福徳
　　　大祥薦父水陸道塲疏(代徐伯樞薦/父徐太中作)
喪不過三年鞠育之恩㒺極佛能度一切慈悲之願𢎞
深俯瀝丹衷仰干皇覺伏念某顯考某官搢紳推重䑓
閣蜚英立身揚名以顯其親賣金買書而傳於子赤心
報國居京師為三品之官白骨他鄉頼朋友掩一抔之
土死或悟空花之幻生豈忘風木之悲&KR0408;亂離而蒲伏
莫前非涊淟而劬勞敢負旅櫬雖藏于東薊神逰當往
<pb:KR4d0561_WYG_010-14a>
于西方祥&KR0941;日臨緇衣雲集吹螺擊鼓熏修按水陸科
儀掃地焚香禮拜作天人供養伏願一靈感格諸佛降
臨執金剛臺接引至七寳金沙之地瞻玉毫相化生託
四色車輪之花凡在幽冥悉皆超度
　　　水陸道塲榜(同前/)
今據某郡某州某鄉奉佛弟子徐某及弟某等投誠伏
為顯考太中大夫中書户部郎中徐公不禄以來致䘮
三年禮冝除服追念父恩昊天㒺極取至正二十一年
<pb:KR4d0561_WYG_010-14b>
十二月廿六日為始啟建冥陽水陸大齋三晝夜藉此
良因用伸超度道塲(法事條具左方/)喪制有終人子念
劬勞之報法門無量世尊埀慈愍之仁故𢎞開水陸道
塲乃大集河沙功徳天龍圍繞嶽瀆感通今齋主徐某
等念先君壽五六十年生斯世成百千萬事官居三品
名聞四方衣紫隨朝所存者致君澤民之志焚黄先世
且及乎封妻廕子之榮痛憐客死于京華欲得神遊于
淨土廣邀緇侣䖍禮金僊琅函展貝葉之文鐡鉢供伊蒲之
<pb:KR4d0561_WYG_010-15a>
饌香雲縹緲花雨繽紛樹燈懸明月光阿鼻獄爍開幽
暗斛食施甘露味尸陀林充滿饑虛凡所謂六道四生
皆于此三皈五戒是名無礙以濟群生其齋主當盡乃
心我清衆各修厥職有感斯應無願不從徐公百不憂
方直徃於極樂恒老三轉語更何在于多言無間寃親
俱能解脱
　　　廣濟菴道者化修造等縁事疏
瀕湖祇樹園林刼灰久冷大地襍花世界佛日長明三
<pb:KR4d0561_WYG_010-15b>
條篾縛腹𦂳做工夫一莖草璚樓須教出現分甘古井
總是醍醐想像靈山粧成寳地無孔笛要聲諧律吕有髪
僧當力効殷勤諸公從筆底落成不日見眼前突兀燕
雀相賀龍象群居比邱衆千二百五羅漢重宣般若方
丈室八萬四千師子共禮維摩壽祝楓宸福歸檀越
　　　蛟龍菴塑觀音等像疏
觀世音七佛之師神通具足阿羅漢諸天之衆在處依
歸今欲令粧假成真奈不解將無做有諸開寳藏滿載
<pb:KR4d0561_WYG_010-16a>
鐵船對長洲茂苑之江山作補陀落迦之境界願菩薩
三十二應刹刹度人看善財五十三參時時見佛相逢
具眼必為㸃頭
　　　忠清院修造疏
忠清公宇宙隔越猶奉烝嘗瞿曇老風雨振凌豈容坐
視雖曰即心是佛也須開口告人小苾芻固碌碌不才
得錢米則多多益辦八萬四千修月斧儘爾時匠石呼來
百千萬億恒河沙願施主福田増廣但蒙金諾即注銀
<pb:KR4d0561_WYG_010-16b>
鈎
　　　萬峰菴修造疏
半夜傳衣諸佛祖當時道在九年面壁小禅庵近日人
多本來無鏡以無臺亦合肯堂而肯構工師求木非赤
手而可圖長者折枝須㸃頭而相許金錯刀作成有用
鐵門限凖備都來雲水依歸天龍擁䕶横展布金之地
大開選佛之塲竪起硬脊梁每日坐三條椽下掀翻黒
漆桶大家上百尺竿頭壽祝楓宸福歸檀越
<pb:KR4d0561_WYG_010-17a>
　　　化城菴鑄銅鐘疏(舊用鐵/今易之)
舊錯聚六州之鐵久已知非新鐘鑄萬選之銅今將改
作惟檀越共為爐鞲而蒲牢即出範圍作興禮樂於山林
號令人天於夜旦山鳴谷應八百聲吼動鯨音月落烏
啼三千界喚醒塵夢
　　　佛㑹祈禳疏
時和歲豐喜見昇平之兆天高地逈難酬覆載之恩感
仰鴻鈞皈依象教切念某等或僧或俗為里為隣田疇
<pb:KR4d0561_WYG_010-17b>
蔑水旱之虞邊境絶烟塵之患物無疵癘家用平康䕫
蚿如此其相憐豺獺豈忘于報本莊嚴寳地諷誦琅函
遍禱之天地神祗同鍳此河沙功徳伏願一人有慶萬邦
咸寧日斯邁月斯征立見秋成之富災不生禍不作羣
居生計之安
　　　化衣缽疏
世尊入舍衞城也須持缽祖師過大庾嶺先已傳衣惟
二者之得兼乃一生之可了奈罹兵燹俱化刼灰令干
<pb:KR4d0561_WYG_010-18a>
求衆檀越相成庶圓滿小苾芻所願一缽在手三衣稱
身海上降龍使可比六通羅漢山中禮佛更不霑半㸃
塵埃由此成功誓將報徳
　　　法華經㑹疏(為陵埜/卿等作)
世尊千百億化愍大地之衆生法華六萬餘言有恒沙
之功徳欲慿資報是用皈依切念某等忝在人倫幸叨
佛庇天地為之覆載風塵迨乎廓清擇暮春望日之良
辰建同社常年之勝㑹三周七喻齊演梵音六道四生
<pb:KR4d0561_WYG_010-18b>
俱聞妙法供陳脯笋香爇旃檀頼象王願力之𢎞深感
龍天鬼神之歡喜伏願潜銷黒業復見清明熾而昌壽
而臧户户獲康寧之福災不生禍不作年年遇豐稔之
秋
　　　化修造疏(西歸菴勤上人冩金字法華/經化修造及増盖觀音殿)
有漏無漏硬脊梁撑住虛空前三後三爛葛藤掃除風
雨要此屋似銀山䥫壁問誰家無明月清風孔方兄但
為㸃頭公輸子便教動手敢持貝葉用告恩檀黄金字
<pb:KR4d0561_WYG_010-19a>
冩七軸蓮葉藉妙法河沙願力白玉毫現諸佛菩薩看
圓通宫殿隨身是名莊嚴勝前福徳
　　　散花文(為恢上人作/)
夫散花者心地栽培善根滋長春生金剪枝枝奪造化
工夫香滿錦堂朶朶作人天供養如風飄墜似雪繽紛
優缽曇大地皆春曼陀羅從空亂雨昔天雨散之維摩
室中者此也我世尊拈于靈山㑹者同乎勿云色界迷
人正要頂門具眼肇自一花而五葉皆為同氣以連枝
<pb:KR4d0561_WYG_010-19b>
欲了知是色是空須㑹得無聲無臭桃紅李白河陽縣
車馬塵多魏紫姚黄洛陽城綺羅香溷曷若傾葵心于
佛日乃蒙盼蓮目于慈雲想像金園莊嚴寳地千江水
見千江月共看法性圓明一片西飛一片東當悟色身
虛幻其為因果難盡賛揚
　　　募長明燈油疏
宻地工夫不用説石窻油盞普天照耀要单提露桂燈
籠老苾芻畧用吹嘘大檀越正湏傾倒膏馥沾溉因果
<pb:KR4d0561_WYG_010-20a>
分明二六時中常剔起靈光一㸃三千界内總利他癡
暗衆生
　　　西歸菴修梁武懴疏
空王為象教之尊慈悲廣大懴法脱蟒形之苦因果昭
彰既響報于昔年宜精修于今日即蘭若皈依金相為
檀那宣演琅函必須衆力維持乃備諸般供養作功徳
海開解脱門娑婆世間滿眼是誌公和尚忉利天上舉
頭見郗氏夫人福徳無邉讃嘆難盡
<pb:KR4d0561_WYG_010-20b>
　　　二聖院浴佛疏
九龍水浴紫金身慶西方聖人初度二聖菴結白蓮社
繼東林遠公道塲想像毗藍皈依極樂大檀越隨喜布施
小比邱如法莊嚴諸塵非塵是名微塵清净身本無塵
垢憶佛念佛必定見佛廣長舌同演佛音幸發心花共
成因果
　　　滄洲菴修造疏
　　本菴艸創之初事有未備兹欲葢造前軒裝塑觀
<pb:KR4d0561_WYG_010-21a>
　　音聖像晨香夕燈修行凈業端為祝延聖壽上報
　　四恩旁資三有敢望諸大檀越相與作成指&KR0338;揮
　　金多多益辦
挿竹建精藍鎮蛟鼉之窟宅開花成結果展龍象之法
筵莫謂滄洲菴小小規模要作補陀巖巍巍境界軒開
寳地像塑珠纓惟諸公同為結縁則良匠皆能呈巧莊
嚴相好非莊嚴是名莊嚴福徳因縁此福徳勝前福徳
功歸檀施壽祝楓宸
<pb:KR4d0561_WYG_010-21b>
　　　化城院募縁疏
　　本宅以下元令節啟建念佛道塲與諸上善人同
　　修凈業所用香燭齋供之儀望樂助焉其為因果
　　葢有讃揚難盡者惟好者領之
叅一指禅本元元坐三條椽下念幾聲佛要人人生九
品華中當此下元敢提前話舉赤手欲諸般辦集用青
蚨須衆力圓成香火焚修人天供養看西方極樂世界
只在目前比東林祖師道塲亦非分外願言向道請為
<pb:KR4d0561_WYG_010-22a>
結縁
　　　千墩寺翻葢大悲殿疏
延福寺襟江帶湖梁天監之年逺矣觀音殿震風凌雨
魯靈光之狀巋然雖千手千眼乃吾佛化身然一瓦一
椽皆衆人願力因縁有遇修證何難磨磚時用南岳工
夫加泥處㑹古靈說法即有漏而無漏在求仁而得仁
寳葢珠瓔瞻妙相於㫋檀林内金螭䥫鳯展畫圖於秦
柱峯前壽祝楓宸福歸檀越
<pb:KR4d0561_WYG_010-22b>
　　　齋僧簿叙别
　　徑山興聖萬夀禅寺徒弟淵切見宿生多幸沗與
　　僧流道業無成四恩㒺報謹以平昔所受信施之
　　資自四月八日為始齋僧千員每員銅錢四十文
　　為一飯之供敢望各題芳字以滿區區之願云
出家以六和為尚勉守清規傾囊與衆人結縁願酧素
志效减米同舟之意助折蘆渡水之行一千員白足倘
過茅菴四萬箇青錢聊供蒲饌東手來西手去免虛孤
<pb:KR4d0561_WYG_010-23a>
信施之恩左畫圓右畫方請連署題名之筆佛日照鑒
宗風振揚
　　　釋氏舉棺文(代昇東爲衡母作/)
佛説西方極樂邦大千沙界更無䨇諸天接引移蓮歩
認取光明大法幢恭惟某人現婦女身生娑婆世不宿
業八十幾年之内發三菩提心慕樂土十萬億國之西念
阿彌陀佛三從不失五戒能持子行孝而暗合禮經婦
服勤而俱無誶語愛男孫女孫之親意毫髪無偏待姻
<pb:KR4d0561_WYG_010-23b>
黨鄉黨之真情骨肉相似報縁斯盡享福亦多到這裏
葢棺事定正要脱灑出門超凡入聖咦一脚踏翻生死
海逍遥直上九華䑓
　　　活套起棺文(代呉彦徳作/)
野花繁盛不多時明月團圓亦易&KR0635;一竅鑿開方寸地
百年生死了無疑恭惟某官天性髙朗心地坦平精勤
六十五年料理百千萬事嗣祖宗之基業實為有光了
男女之室家皆如所願到這裏出門一句要説到佛老
<pb:KR4d0561_WYG_010-24a>
氏未曽說處神鬼皆聼㑹麽自古斯民行直道青天白
日甚分明
　　　剃僧頭致語
然解脱香㸃光明燭恭請十方諸佛説法度人要人之
四大幻身脱塵離俗煩惱根盡皆除去菩提樹自此員
成伏願法嗣興隆不負真如之印宗門光顯能傳無盡
之燈詩曰煩惱根生歴刼前如今盡落寳刀邉頂門露
出金剛眼照見三千及大千
<pb:KR4d0561_WYG_010-24b>
　　　募縁造藥師琉璃燈疏
諸佛開方便門救衆生之苦楚歴刼轉光明藏破六趣
之昏迷藥師燈宜用於道塲桑門氏合營其法具煌煌
火樹欲他因地移來朶朶金蓮自我心花發現惟金諾
一揮大筆便玉成數尺長檠毋論㸑蠟之齊奴絶勝燃
犀之温嶠膏澤注琉璃盌内恒沙佛同放白毫恩光分
阿鼻獄中大地人皆除障業功成普照福有攸歸
　　　薦父醮詞
<pb:KR4d0561_WYG_010-25a>
親恩㒺報勉為改葬之圖道力可慿敢有超昇之望俛
陳丹悃仰徹𤣥穹切念先考某官蚤稱善人晚罹惡世
羣雄血戰故避地于湖南一旦身亡乃迷塗于道左以
兒女室家之相失豈衣衾棺槨之能周茶毘近效乎緇
流煉度全慿于羽士櫝藏神主地易佳城設齋醮於新
居薦英靈於仙府十極之髙真降監九原之幽滯同升
伏願天得以清地得以寧由是魂升而魄降父止於慈
子止於孝庶幾本立而道生存殁俱安幽明無間
<pb:KR4d0561_WYG_010-25b>
　　　妻亡終七日設醮疏
失内助而興哀音容如在祈上蒼之埀愍魂魄超升俛
瀝蟻忱仰干鴻造切念忘室王氏自少結髪至老同心
亡正室側室之尊卑渾無妬忌均養子庶子之親愛皆
盡劬勞諧和而處者閲三十餘年頃刻而亡者又四十
九日蝸居設醮羽士朝真誦靈寳之妙經獻齋厨之清
供伏願蒙恩三境超度一靈脱跡塵寰棄絶人間之事
標名仙籍逍遥天上之逰
<pb:KR4d0561_WYG_010-26a>
　　　早壇辭
上天之載廣大難名如日之昇昭明無際雪手香花之
供星冠玉筍之班伏願三境巍巍並降臨於下土萬靈
奕奕咸拱衞於中天
　　　午壇辭
日之方中式瞻光耀風斯在下重覲威顔心傾葵藿之
誠躬致蘋蘩之薦伏願恩覃九域均蒙化育之仁澤及
九泉㒺俾沉淪之苦
<pb:KR4d0561_WYG_010-26b>
　　　晚壇辭
日之夕矣禮益宜勤天可必乎善無不報仰止九闗之
望肅然三接之儀伏願浩浩其天鍳悃誠于方寸昭昭
在上降徳澤于幽𡨕
　　　幽醮建壇詞(為王文父/作凡五首)
兩䘮終制靡忘追逺之誠百拜籲哀敢瀆盖髙之聽肅
瞻金闕肇建瑶䑓絳節下臨緑章上逹巍巍蕩蕩洽大
徳于寰區窈窈㝠㝠度幽魂于泉壤
<pb:KR4d0561_WYG_010-27a>
　　　早朝詞
明發懷二人恐淪酆土齋沐祀上帝祗仰鈞天昭對威
顔備殚悃愊伏願維天之命恩光被于重泉如日之升
魂氣超于清境
　　　午朝詞
日之方中祥輝廣被道之云逺仙仗遥臨載伸對越之
忱庸表䖍干之義伏願清都洞鑒共循晝接之儀幽壤
超升永脱昏迷之境
<pb:KR4d0561_WYG_010-27b>
　　　晚朝詞
日忽忽其時暮深念幽𡨕皇剡剡其揚靈允能超度惴
焉三瀆仰止九天伏願黒籍銷名長夜脱沉淪之苦丹
䑓受籙熙春樂道徳之言
　　　青詞
甥姪銜哀先後七旬而無怙聖賢垂訓古今三載以終
䘮俯慚悲悼之忱仰徹穹窿之慶伏念先兄某創業歴
腁胝之苦黽勉成家妹夫某贅居為骨肉之親始終同
<pb:KR4d0561_WYG_010-28a>
㸑幽𡨕隔世祥禫踰期縁歲凶重困征徭故日久有稽
薦抜爰慿羽士式演真科三熏飛奏其緑章諸孤泣除
其素韠不違天于咫尺如履氷而戰兢
　　　薦父幽醮建壇詞(為王敏/孟學作)
陟岵興哀欲報劬勞之徳籲天歸命庸伸薦抜之誠俶
建瑶壇式敷珠笈伏願罪除黒籍名署丹臺零落歸邱
山悟人間之夢境清髙隔風雨遊天上之仙都
　　　薦父青詞
<pb:KR4d0561_WYG_010-28b>
子養親不待深負劬勞日邁月斯征遽經祥禫對越虎
闗之遠敬陳蟻悃之誠伏念某先考某質直一生辛勤
多故仰事俯育盡心堂構之謀朝出暮歸殚力户門之
役訓子觸屏而無怒賔妻舉案而甚恭忍棄諸孤倐逾
三載雖雪衣之已釋奈風木之堪悲所兾超昇有嚴醮
事伏願帝鄉可到仙靈必通逰白玉京行矣跨吹笙之
鳯朝紫金闕飄然往飛舄之鳬
　　　醮星青詞(代陳子純為/弟禳疾作)
<pb:KR4d0561_WYG_010-29a>
天有六滛疾病多由于感受星羅萬象吉凶或繫于運
行稽首瞻天傾心告斗伏念某弟某一身多病數月弗
瘳手足拳攣動若太山之挾胷膈否塞梗如雲夢之吞
敬修清醮于生辰敢乞洪恩于列宿伏願璣衡照鑒瑶
闕感通徳星聚太邱憂者樂病者愈熒惑退三舍居之
安資之深
　　　幽醮薦父青詞
子養親不待難酬㒺極之恩民欲天必從敢徹盖髙之
<pb:KR4d0561_WYG_010-29b>
聽蟻忱所禱虎拜具陳伏念某同弟某父殁踰一十五
年深負終天之痛母喪畢二十五月又逢忌日之臨怙
恃俱無劬勞曷報爰慿道衆式演真科區區盡對越之
誠切切有超昇之望伏願千真列衞九老啟途左畫圓
右畫方變化五城之境東王公西王母逍遥三境之天
　　　道士化法衣疏
神仙足官府追陪長用鞭鸞海圗拆波濤補綻豈宜顛
鳯黄冠空戴藍縷包羞必湏着紫霞衣乃可立紅雲殿
<pb:KR4d0561_WYG_010-30a>
窮道人不妨鈔化富公子當為作成曵月出門待金闕
曉鐘之後擕烟滿袖拜玉皇香案之前報施主恩祝聖
人壽
　　　請曹月湖舉棺疏
蓋棺已矣生死關未脱塵寰出門何之神仙路豈無㨗
徑敢煩指示庶獲超昇恭惟某人和光同塵尊徳樂義
一襟湖海湛如明月澄波三尺風雷閒與孤雲出岫嗟
我雁行之相失煩師鶴馭之寵臨説破𤣥闗大道只消
<pb:KR4d0561_WYG_010-30b>
一語喝醒凡夣飛魂直上九天
　　　請鄧混然起棺
盖棺雖定莫酧母氏之恩抜宅無縁那到神仙之境必
求髙士為指迷途恭惟某人和光同塵出類抜萃發揚
宗敎混混然活水之源㳺戱辭章蕩蕩乎春雲之態簮
星曵月乗虛御風仰希鳴珮之臨分付出門之語喚醒
濁夣俾聖善之超昇飛上清都庶精神之不死再拜稽
首萬望㸃頭
<pb:KR4d0561_WYG_010-31a>
　　　代仁惠觀請周彦忠
孔李通家之交盖由道義楊墨歸儒之道必頼師模誰
其尸之曰有人矣恭惟某官才髙時軰譽藹旦評濂學
家傳不剗牕前之草唐詩句好能吟觀裡之桃來坐臯
比行看豹變某强名曰道主善惟師敢期如大匠誨人
幸勿拒童蒙求我道其道徳其徳應慚所學之不同歩
亦歩趍亦趍但願其徒之速肖
　　　代歸真觀請孫伯昭
<pb:KR4d0561_WYG_010-31b>
寄老子法中强名曰道誨諸生舘下主善為師久欲依
歸敢云招致恭惟某稽古䆒春秋之學蜚英冠月旦之
評不惟獨抱遺經抑且旁通百氏𤣥都賦種桃之句足
擬唐人山隂冩籠鵞之經可同晉帖平居養素尤善談
𤣥才名三十年未嘗厭廣文之飯扶揺九萬里尚肯為逍
遥之逰大噐晚成英才樂育如某者仰如山斗居此瓮
天墨歸楊楊歸儒曽聞其語士希賢賢希聖實慕斯文
敢設坐氊以迎敎鐸孺子或容其進履相儒可隱于書
<pb:KR4d0561_WYG_010-32a>
堂澹泊相忘清虛共守道其道徳其徳小哉坐井之觀
歩亦歩趨亦趨瞠若絶塵之後獻芹申敬鑒茹為榮
　　　虀菴疏(為江叔亷作/)
潦到餘生三百瓮寒虀未了流離數載千萬間廣厦誰
依菴居卜築于江湖土著便同於鄉里竹開三徑藤㓨
四簾惟諸君贈草堂之資則老我得莵裘之計脱粟飯
視同珠玉苦菜根嚼出宫商養藜藿之幽姿變膏粱之
舊習落成有日座中約青州從事交驩繼美當年杯後
<pb:KR4d0561_WYG_010-32b>
為冰壷先生立傳帡幪有自感戴奚忘
　　　壽寧寺請源别流住持諸山疏
嵯峨古塔䨇尖挿霄漢之間蕭瑟禅林一變經烟塵之
後念正法凌遲者久待偉人振厲而興某人豎硬脊梁
有大力量宗門下識時俊傑緇衣中少年老成從金山
躍龍門如神黿鼉鼓舞對劍井坐猊床説法猿鳥依歸
能于此扶顛持危乃卓然出類拔萃烟霞接境庶幾分
東壁餘光雲水滿堂相與挹西山爽氣式修鄰好益振
<pb:KR4d0561_WYG_010-33a>
宗風
　　　方外交疏
　　比年以叢林凋謝恬養者多望望而去今吾别流
　　源公以壽寧禅寺禮聘之勤奮為兹山領袖真可
　　謂以道自任者也吾黨之士深用賛歎敬緝儷語
　　以效燕雀之賀云
千丈渾寸膠難澄久傒河清之日百鳥鳴孤鳯忽見将
來道泰之秋顧兹山並立浮屠由前代特稱名刹駕言
<pb:KR4d0561_WYG_010-33b>
𢎞道允在淂人某人學有源流名揚湖海妙髙臺了翁
法窟如青出藍毘陵郡新興道塲如風偃草逰&KR0231;卓水
雲之錫棲遲横野渡之舟末法中為宗門棟梁知音者
歎朱絃疏越堂前露柱明明為諸佛放光塔上風鈴亹
亹與衆生説法
　　　華亭縣請仁伯靜住宣妙寺山門疏
鳴百里之絃歌固云在我振叢林之鐘鼓正在得人由
諸山鶚薦而來宜千仭鳯翔而下某人崑邱産玉合浦
<pb:KR4d0561_WYG_010-34a>
藏珠蚤遇作家函丈入澤公之室中居報國法筵提智
者之綱仁者靜固其本心道之行綽有餘力望雲出岫
如月當空虛室白生即洞逹光明之藏華亭清唳亦宣
揚微妙之音聖壽萬年法輪三轉
　　　諸山疏(同前/)
繼三支而稱博學逺躡遺蹤用一䕫以作大章足知雅
曲時則可矣聞斯行之某人冰雪丰姿江湖襟度執經
問難遍叅諸老之門領懴司賓兩秉叢林之政蜚英聲
<pb:KR4d0561_WYG_010-34b>
于方外展濶歩于雲間踞鳯凰山作獅子吼天髙地逈
靣九峰翡翠之屏月白風清目三泖水精之域
　　　方外交疏送大雲講主權住福壽院
　　福壽禅院者錦溪之佳處也山中耆舊以主席不
　　宜乆虛力請我大雲和尚居之事雖從權而林泉頗
　　為増重吾黨亦可尋盟蓮社矣持一瓣香綺語以
　　賀
山不在髙安静處卓飛空之錫老當益壯談笑間用合
<pb:KR4d0561_WYG_010-35a>
道之雄暫踞猊床横揮麈拂某人春秋八十功行三千
竪𢎞教硬脊梁得天台真骨髓慈雲廣大諸方蒙教雨
旁霑智月圓明在處有人天交贊鐘鼓震錦溪北栅衣
冠比廬阜東林或疑為入谷之幽自謂作逢塲之戱法
雖修于出世義不失于隨時當此黄楊厄閠之秋乃有
白蓮結社之日魯司㓂攝行相事曽三月以成治功逺
法師影不出山且六時而修淨業薄言燕賀永締鷗盟
　　　永安院尼請禅老興正宗住持疏
<pb:KR4d0561_WYG_010-35b>
　　余曩歳以衣缽之資檀施之力創造本院年今八
　　十有六力不能支且無法嗣是用以一應恒産捨
　　為十方禅刹恭請紹隆正宗和尚入院焚修接納
　　雲水契券雖明禮宜疏請
昔天竺第一代祖師得度頼阿難之力今震旦徧十方
禅刹流傳皆逹磨之宗欲改換其門閭宜選擇乎領袖
位須徳稱道在人𢎞某人學有淵源名揚湖海千巖篦
刮目謂能承鐵壁箕裘一把茅盖頭又多挹玉峰温潤
<pb:KR4d0561_WYG_010-36a>
撥慈航過來不逺将法幢扶起何難雲擁猊床風生麈
拂泗橋流水喜縈囬説法之塲祇樹獨園當恢拓布金
之地香捻一瓣壽祝九重
　　　真武經堂㑹置田疏(代張伯祥作/)
　　某将建真武道堂為吾黨月㑹清修之地築室塑
　　像勉當獨為預置齋田敢裒衆力惟諸君領之
上真𤣥聖揚靈足踏于龜蛇下土蒼生報本心同于豺
獺擬一已力營真舘率諸賢預買祊田年年得黍稷之
<pb:KR4d0561_WYG_010-36b>
馨日日奉蘋蘩之薦永言祭享賴此膏腴作善則祥不
善則殃此體物不遺之妙同盟之人既盟之後正自求
多福之秋筆底揮金隴頭種玉
　　　置草堂疏(代施天朋作/)
　　某久客横塘視同鄉土業欲築室于此圖将老焉
　　敬惟諸君子夙昔庇士必賜作成修辭抒情不自
　　覺其抽黄對白也
仲宣依劉荆州慷慨作登樓之賦子美詰王録事殷勤
<pb:KR4d0561_WYG_010-37a>
覔艸堂之資盖依仁乃客子之本心然芘士實故人之
髙誼孔方兄但能助力公輸子便可成功鶴帳弗空莵
裘可老厦成而燕雀相賀喜化日之初長門髙而車馬
能容看徳星之常聚帡幪有造感戴奚忘
　　　方外交疏
　　予生寡諧俗特於方外髙識之士樂與之㳺若我
　　雪心和尚前居南山相好為忘年交今主領天寧
　　禅寺緇素歡欣山林徳色予于是緝數語以頌其
<pb:KR4d0561_WYG_010-37b>
　　美以抒其交情云
齊雲古佛刹留泗州僧寳之衲衣慧日大法門為常郡
禅林之冠冕稱其名宜有其實𢎞其道必得其人恭惟
顯公禅師妙年老成奇噐卓犖入松林室中布毛吹雪
傳無盡燈坐楞伽峰頂麈尾生風握真如印如巻舒于
前日大展布于斯時金斗城圖晝天開䥫門限搢紳雲
集爾乃竿木逢塲而作戱我豈燈花有約而不來青青
翠竹欝欝黄芽聽法皆能㑹意巍巍髙山洋洋流水知
<pb:KR4d0561_WYG_010-38a>
音當為㸃頭燕賀聿修鷗盟永好
　　　招魂致語(為隂陽正術呉彦徳作/)
伏以狐正首丘凡物有本原之性鶴歸華表雖仙亦故
里之思三魂或散于異鄉一念可通于八極焚香拜跪
剪紙招要切念近故某官生有多聞死無遺憾馳驅日
下空知行路之難漂泊天涯竟作顛崕之墮玉門闗峰
廻路轉金斗城物換星移庸歌宋玉之詞敬效巫陽之
力往年蜀魄思家而千載號呼今日楚魂歸第而六親
<pb:KR4d0561_WYG_010-38b>
迎迓洋洋如在肅肅有聲髙堂共燈燭之光靈几享殽
羞之薦月白風清此良夜獲叙幽情水逺山長愁殺人
變為佳境
　　　醵諸友買石題獨孤公檜四字
廬山種蓮堪笑者區區佞佛董林栽杏可憐哉碌碌勞
生玉箸篆重題姓字金斗城倍有輝光尚須假力于錢
神即俾奏功于匠氏似羊公一片石乃大書而特書此
季子十字碑尤居簡而行簡願言鳩僝請與鷗盟
<pb:KR4d0561_WYG_010-39a>
　　　干親友重搆草堂(代黄仲噐作/)
荒徑猶存陶彭澤歸來太早吾廬獨破杜少陵受凍何
堪巢一枝欲比鷦鷯樹三匝正如烏鵲室廬拮据風雨
帡幪孔方兄毋吝㸃頭公輸子便令動手十萬貫揚州鶴
上人自求仙八九家錦里村居吾将老矣合矣完矣優
哉悠哉
　　　大林菴佛像裝金法事疏
芳茂山大林道塲鼎新革故補陀巖圓通法㑹粧假成
<pb:KR4d0561_WYG_010-39b>
真仰恃慈悲俯陳悃愊切念某䥫船渡海鈯斧開山浩
浩刼峯𤣥都之兎葵淨掃瀼瀼甘露獨園之祇樹新霑
從把茅次第鳩工置刻木粧嚴像設金色界移來勝境玉
毫光照見恒沙鐘鼓雷鳴瓶盂雲集一宿雖成于頓覺
四恩當報于將來伏願佛日照臨龍天擁䕶我見人見
衆生見因見趣以精修梵音妙音海潮音觀音聲而圓
悟尚期檀越同證菩提
　　　横山白龍祠修造疏
<pb:KR4d0561_WYG_010-40a>
天蓋髙而地盖厚人能感通山有仙而水有龍官為祭
祀必嚴廟貎乃稱輿情公輸子欲便興工孔方兄必先
助力蜿蜒靈物想像髙堂駿奔走執豆籩參酌用古今
之禮鼓雷霆順風雨願言無水旱之憂輪奐美哉神明
彰矣
　　　重造東山港木橋疏
東山趾頭横巨港橋斷連年東里子産無乗輿人皆病
渉每鶴立相呼趂渡令鳩工重作飛梁事欲速成力湏
<pb:KR4d0561_WYG_010-40b>
多助牽牛來往真可比牛郎七夕之牛乗馬徑過亦何
異馬卿駟車之馬吾事濟矣衆皆悦之
　　　無錫興道鄉重建太平橋疏
長安道到處皆通溪山滿眼太平橋連年大壞鄉里驚
心義合勇為力宜多助不用集填河烏鵲便當見跨水
虹蜺乗輿濟人施惠毋勞于子産丈夫題柱揚名何異
于長卿
　　　方外交疏賀哲既明為𢎞聖講主
<pb:KR4d0561_WYG_010-41a>
壽安山坐鎮朔方如如不動華嚴海流傳妙界浩浩無
邊惟得其人乃𢎞斯道某人學窮員頓道混根塵舌上
瀾翻皆白馬未駝之文字胸中囊括有黄龍不測之機
闗挺然冬嶺孤松接乃秋江正派即從别業以竪法幢
天龍加以䕶持猿鶴為之鼓舞江流百數里同梵音演
竺國之經吾軰十餘人比賢士結匡廬之社尚期珍重
式副願言
　　　重建忠祐廟疏
<pb:KR4d0561_WYG_010-41b>
自隋朝稱八絶之靈巍然廟食與陳墓對一坏之土巋
若堂封人傑地靈者八九百年灰飛烟滅者一十三載
剪除荒棘經營閟宮展今日之宏規復前人之舊觀工
師求木政須用使鬼之錢長者折枝敢請下如神之筆
紅雲殿香雲繚繞白鶴溪流水廽環看眼前突兀之屋
既成有栽上槎枒之松堪畫雝雝在宫肅肅在廟儼遺
像於丹青赫赫厥聲濯濯厥靈振英風于今古福歸庶
士壽祝一人
<pb:KR4d0561_WYG_010-42a>
　　　普度齋壇榜
大地衆生多沉淪于苦海恒沙諸佛能拯救于慈航㑹
遇有縁寃親無間切念齋主僧某洎諸信士等為見曩
因喪亂兼值凶荒或被戮于兵戈或遭烹于鼎鑊或疫
癘而全家不起或饑羸而比屋俱亡月明星稀長夜發
無依之嘆天隂雨濕常時聞寃哭之聲三寳前今獲皈
依九泉下悉令解脱故此新開鹿苑于焉延奉象王命
苾芻按乃科儀傳華嚴諷諸經典燃火樹照阿鼻獄焜燿
<pb:KR4d0561_WYG_010-42b>
靈暉施斛食拌尸陀林飽饜甘露齋主宜志心歸命僧
流當竭力奉行有感必通無欲不遂伏願佛垂慈愍人
得超昇玉毫相光照十方咸聽正法金沙池花開四色
同往化生壽永天家恩霑沙界
　　　干人贈人疏
　　嘗聞朋友有通財之義今某人毘陵人也久客居
　　貧欲還鄉而不可得敢請諸君子仗義以贐其行
　　真美事也
<pb:KR4d0561_WYG_010-43a>
聽馮驩弹鋏之歌不勝感慨覽王粲登樓之賦亦甚懷
歸事有難言理宜代述某鄧侯華胄毘陵宦家二十年
海内兵戈遭逢塗炭五千巻胸中文字收歛光芒故園
之松菊都荒暮景之桑榆不暖但空載滿船明月豈能
乗兩腋清風惟諸公曰餽贐焉則此老營莵裘矣腰纒
十萬貫便可比揚州之行負郭二頃田更何用蘇秦之
印毋嫌饒舌特為㸃頭
　　　代曹仲鉉募親舊作隱居疏
<pb:KR4d0561_WYG_010-43b>
白髪三千丈悵然咏謫仙之詩行窩十二家徒爾慕堯
夫之樂借巢鳩拙繞樹烏飛屋茅席巻於秋風衾䥫寒
添於夜雨欲新搆作莵裘之計必故人贈草堂之資經
之營之完矣美矣潞城風景幸春囬兵革之餘劍井虹
光㸔日射軒窻之外帡幪有自感戴奚忘
　　　道家受生㑹疏
大功不宰巍巍乎上帝難名小道可觀碌碌乎下民有
報盖豺獺不忘其報本即潢汙可薦其真誠芳名請日
<pb:KR4d0561_WYG_010-44a>
下先題勝㑹在天中令節惟白水真人辦力有𤣥都道
士通靈水到渠成山鳴谷應天一地二天三地四要之
同受于初生人一已百人十已千冝爾力行於斯道
　　　黄鶴菴居疏
飡五粒松前度看桑田變海縣一壺藥今畨結茅屋居
山要得如清溪道士之家必蒙助白水真人之力帡幪
有造修養奚難遶香烟鶴聽珠經山鳴谷應養神丹龍
蟠金鼎地久天長
<pb:KR4d0561_WYG_010-44b>
　　　辨惑編鋟板疏
左賦初傳洛陽紙頓増多價白詩可易雞林賈猶用一
金矧端人正士之立言皆至聖大賢之遺訓人能𢎞道
徳必有隣切見龜巢老人行年彌髙信道愈篤文字五
千巻筆前言為辨惑之編辛懃三十年絃古調待知音
之聽固緝補其舊矣冝鋟梓以廣之登山采玉入海求
珠所寳無暗投之歎製芰為衣紉蘭為佩相成俱化薰
之功珍重斯文咄嗟可辦
<pb:KR4d0561_WYG_010-45a>
　　　奔牛&KR0309;南重建井亭疏
古堰横奔牛髙下分河中之水碾渦深没馬傍邊宜井
上之亭中書君但請揮金公輸子便能求木畫檐飛起
金臺接藹藹之雲烟素綆來趨樂石甃泠泠之氷雪願
言多助立見落成
　　　沈子英以先塋毁於兵重葬木主作佛事追薦
　　　　疏
七十二疑塜求全難救於昔人千有億化身超度祗慿
<pb:KR4d0561_WYG_010-45b>
於我佛投誠三寳進悼雙親伏念某顯考某官顯妣某
氏歿有後先恩皆深重北邙埋骨不期毁馬鬛之封西
郭招魂復用卜牛眠之地祔卯君而安厝題神主以珍
藏情極哀傷事從權變爰命緇衣之侶共陳素供之儀
鳴佛樂于法筵宣梵音于教典聚功徳海及尸陀林伏
願佛日照臨人天感格九品蓮䑓之極樂父母超昇一
坏莎土之無虞兒孫祭掃天長地久存順没寧
　　　方外交疏賀行敏中住永慶寺
<pb:KR4d0561_WYG_010-46a>
塵生東海八荒宇宙重開石爛南山一壑烟霞猶在欲
起廢而還舊觀須作興以布新條水到渠成山鳴谷應
某人深悟单提之㫖旁通百氏之書石麟角煎膠續絃
從禅月道塲得來三昧秋兎毫囊錐脱頴有潑天聲價
震動諸方道之行與時則可矣折松枝升座説法種蓮
華結社招賢且自怡隴上之雲將突見眼前之屋置草
堂宿土舍今吾似少陵先生留玉帶鎮山門何代無東
坡居士燕賀有喜鷗盟弗渝
<pb:KR4d0561_WYG_010-46b>
　　　忠祐廟修造疏
世稱八絶數百年人傑地靈廟食一方二十載灰飛烟
滅欲舉手作長廊廣殿向知音説流水髙山老我鶴歸
良工鳩集惟長者秉如神之筆能慨然助使鬼之錢經
之營之完矣美矣丹青遺像若生存大業之初恢拓𢎞
規將復見靈光之舊褔歸衆信壽祝九重
　　　諸山請偕長老住報恩寺疏
金園祇樹胡少師原是恩檀玉盌菖蒲蘇長公曽留詞
<pb:KR4d0561_WYG_010-47a>
藻雖往事盡成隳廢惟得人乃可作興某人學有淵源
聲溢湖海大力量能勝重任諸行軰或稱老成松月堂
前吹布毛于禅衲錢塘江上揮麈尾于法筵斷絃琴未
續朱絲無孔笛别成清調如斯出手方謂作家岸為谷
谷為陵更㸔歴僧祇之刼士希賢賢希聖㑹當傳佛祖
之燈隣壁光輝宗門焜耀
　　　三山湖重建木橋疏
踏蘆渡水莫言他物㑹通神伐木為橋且作此目前方
<pb:KR4d0561_WYG_010-47b>
便故址在雨汀烟渚良工運月斧風斤要得速成必須
多助彷彿填河之烏鵲依稀跨海之虹蜺三山湖岐路
縱横人無病渉駟馬車諸公絡繹自可留題濟衆云功
埀名不朽
　　　重建排墓橋疏
斷橋人不渡如弱水以隔蓬萊小徑曲通村奈荒野而
披榛棘溪分燕尾路繞羊膓必飛梁重壓烟波則大道
直趨城郭金璧一揮于長者斧斤羣集而成之浮杯僧
<pb:KR4d0561_WYG_010-48a>
不用驚鷗題柱客儘看乗駟設天上填河靈鵲毋聽譌
傳躡空中跨水長虹佇看髙歩咄嗟事辦讃嘆福生
　　　逺塵居疏為善慶堂作
歴數河沙未盡僧祇之刼逺離塵垢詎忘我佛之言一
把茅得以葢頭三條篾儘堪縛腹道須多助室乃茍完
離舊隱稍入深居近新洋最為佳境展開一坐具地截
㫁諸塵勞門寒山帚不用掃除明鏡䑓毋勞拂拭招白
雲為伴侶更無心出巖岫之間對玉峰作畫圗其妙趣
<pb:KR4d0561_WYG_010-48b>
在丹青之外以安隱入作清净觀
　　　陵口慈院化修造疏
扶起法幢據一帶江山之陵口飛來禅錫憇十方雲水
之路頭剪荆棘重作叢林掃埃燼仍為寳地數年不輟
百廢俱興今將捲屋上之茅從新覆瓦更合剗堦前之
草依舊磨磚搆層軒奉七佛之師望北闕祝一人之壽
小苾芻向前料理大檀那直下承當種種莊嚴綿綿接
續使工師求木聚良材以待匠石之需為長者折枝修
<pb:KR4d0561_WYG_010-49a>
因果而有福田之報惟金爾諾斯玉其成
　　　方外交疏賀蘭楚芳住法濟寺
以大法濟世而出接跡前修如小山招隱而來増輝同
列布金園雖云廢毁硬䥫漢斯可承當某人學有淵源
名揚湖海虎阜藹騰雲之氣在昔與教藏通靈蛟溪響
流水之聲至今效分座説法道將行矣人皆仰之西排
灣重見珠林東印土俱成寳地陶彭澤入逺公社更不
勞沽酒見招韓昌黎聽頴師琴自肯為賦詩相贈忘形
<pb:KR4d0561_WYG_010-49b>
緇素同志清髙
　　　塔寺疏
青山門匝地荆榛化城安在紅塔寺倚天樓閣勝地重
開雖苾芻卓錫而經營必檀越布金而成就掃除瓦礫
整頓林泉壘七級之浮圖復還舊觀成一區之蘭若永
守清規報施主恩祝聖人壽
　　　設𡨕道塲榜
金仙慈愍開八萬四千方便之門寳公科儀指一十二
<pb:KR4d0561_WYG_010-50a>
數超升之路既殷勤而修設冝次第以宣揚燃解脱香
秉光明燭緇流星集旛影雲揚専追悼于一靈敬皈依
于三寳禮菩薩諸天聖衆召阿鼻十府𡨕王法雷鳴鐃
鼓之音甘露灑盤盂之供演大乗法懴除累世愆尤燃
藥師燈照破諸途幽暗施伽陀食濟衆饑虚散五彩之仙
花解多生之寃結爾齋主必加精恪無願不從我清衆
各盡䖍恭有感斯應伏願佛光普照法理圓通成就功
徳山積算比恒沙之喻脱離生死海亡靈得凈土之逰
<pb:KR4d0561_WYG_010-50b>
　　　作佛事薦陳都事疏(名同仁字仲埜/前常郡經歴)
念伯道之無兒誰承祭祀頼西方之有佛可兾超昇追
悼同寅投誠大覺伏念某官儒林拔萃仕路蜚英五六
年勞贊畫蘭陵卓然可敬四千里赴承宣蓮幙遽爾云
亡桐棺菆葬于太原木主奉祠于精舍供陳蔬筍香爇
旃檀世尊放玉毫相光釋子誦金剛般若集恒沙之功
徳為淨土之莊嚴表我交情助公𡨕福伏願洋洋如在
濯濯厥靈栢子庭前聽法㑹西來祖意蓮華䑓上逰魂
<pb:KR4d0561_WYG_010-51a>
得上品化生
　　　方外交疏賀㣲太古住天寧寺
一天寧有内外之稱經權並用九雲夢無芥蒂之迹觸
背俱亡惟麟膠可續斷絃佀烏獲能勝重任道之行也
人皆仰之某人前輩老成单提正印早入寂照室得徑
山骨髓而歸親承圓悟宗聳秀峰頭角而出由由然寸
絲不挂堂堂乎大噐晚成坐蘭陵茅一道塲納芥子大
千沙界蘇州有常州有總成嘉話舊雨來今雨去皆與
<pb:KR4d0561_WYG_010-51b>
忘情鐘鼓雷鳴衣冠雲集古調倡陽春白雪餘香存晚
節黄花韓昌黎海上留衣特致敬大顛之意蘇子瞻山
中解帶不妨問佛印之禅凡與鷗盟永言為好
　　　方外交疏賀聰聞極住天寧寺
毘陵稱劇郡天寧為第一禅林泗州留法衣風化有許
多因地舊網羅重新振舉大力量直下承當湖海推賢
山林増重某人堂堂偉噐藉藉英聲虎阜師承聞圓悟
相傳之極致龍河法藏得維摩未譯之先幾浮盃使日
<pb:KR4d0561_WYG_010-52a>
出之邦駐錫憇春申之浦有聲畫無聲詩等為逰戱横
説禪竪説教儘自圓融踞此猊床香雲繚繞拈将麈拂
花雨繽紛石池種靈運之蓮山門對獨孤之檜道則髙
矣美矣人皆見之仰之三千年黄河清喜遭遇今朝之
盛日十八賢匡廬社㸔振興前軰之髙風凡我同盟順
爾成德
　　　薦亡女疏(女因産而亡/)
蝮母裂腸於生育轉致寃愆象王慈眼於沉淪能令解
<pb:KR4d0561_WYG_010-52b>
脱皈依大覺敷露微忱切念亡女某氏為結子之桃花
一時飄墜視當堦之蓂莢三載更新欲撤靈幃𢎞開法
席梵唄演瑜伽教典慈恩降阿鼻獄人寳燈破𡨕路之
昏斛食濟陀林之餒罪如霜釋業比氷消極漂溺以上
慈航洗穢濁而歸淨土伏願佛天覆燾慧日照臨大乗
上乗最上乗裒諸功徳欲界色界無色界從此超昇
　　　常州府天寧寺修造疏
娑婆世大千沙界往古來今毘陵郡第一道塲殘山剩
<pb:KR4d0561_WYG_010-53a>
水大法幢要人扶起老禪衲領衆支撐開甘露門持修
月斧佛有殿似靈光巋峙獨整天龍衞從之威鐘有樓
如五鳯添修庶免風雨震凌之患新兩廡而鴈堂奕奕廣
丈室而猊座巍巍形勢依金城湯池周圍䕶銀山䥫壁
興言多助立見有成視銀杏為雙樹林數百尺欝葱佳
氣接曇花從五竺國二千年奕葉餘芳
　　　除服設醮薦亡疏
明發懷人恐沉淪於下土齋沐祀帝敢對越於上蒼仰
<pb:KR4d0561_WYG_010-53b>
瞻威顔俛瀝情悃伏願恩光普照見旭日于雲中魂氣
超升御靈飈于天上
日之方中恩輝廣被天之所覆大徳難名謹陳伉儷之
情尚乞哀矜之賜伏願一誠天鑒幸獲接于齋壇萬罪
氷消獲早生於仙境
日之夕矣事亡如存天何言哉有感必應稽首三瀆馳
情九霄伏願黒籍除名竟飄然而遺世丹梯飛歩即從
此以登仙
<pb:KR4d0561_WYG_010-54a>
居䘮踰古制之期勉嬰世務煉度伏髙真之力可濟幽靈
仰籲洪鈞俯陳丹悃切念亡室某氏生無妬忌能内助
以成家備歴艱辛甫中年而即世琴瑟之音固絶室家
之意難亡命黄冠演其科儀設清供同乎禴祭敷宣道
典歌詠歩虚諸孤除服以追哀十極降恩而超度伏願
朝紫金闕乗織女之雲車居白玉京勝嫦娥之月府尚
期遺澤益裕後昆
　　　重建後餘橋疏
<pb:KR4d0561_WYG_010-54b>
論靈鵲填河之事每笑譌傳假祖龍鞭石之神何憂病
渉睠此滆湖頭濶港寔為鶴溪上要途惟諸賢發鄭僑
濟人之心則良工用媧氏補天之手以舊石加諸土木
看新冬成此津梁客有馬長卿必為題昇仙之柱賢如
鄭子産毋勞用溱洧之車
　　　太平興國寺修塔造寺疏
毘陵郡諸山起廢幸此明時太平寺一塔巋存依然壯
觀風摧雨壞歲乆月長戒壇與梵宇俱亡畫水在圖經
<pb:KR4d0561_WYG_010-55a>
空載巍巍乎七層巨搆茫茫然百畮荒基扶天柱之傾
宜先出手聽風鈴之語㑹有知音雖卓錫已有人焉而
布金必須長者千年鐡柱觀看青蓮居士重禮𡨕僧半
天拍闌干待簡齋先生留題佳句聿成勝事求著修名
　　　常州府送聰聞極住蘇州萬壽寺
一笑視齊雲舍利頓現神光三遷至禪月道塲能繩祖武
遽爾風吹别調本來雲出無心某人見合真知聞皆極
致是空是色出熈怡藍外之青自本自根得妙喜骨中
<pb:KR4d0561_WYG_010-55b>
之髓進非躐等道在力行猊床擁五色香雲麈拂灑六
時花雨以淞江太湖倒傾其法海于長洲茂苑振起其
宗風登東山登泰山道眼盖明于天下處北海處南海
交情何異于日前尚曰隣封毋忘舊好
　　　常州府請中道立住天寧寺
乾毒發一花五葉之春流芳震旦天寧為四縣諸山之
冠填重毘陵必須得前軰老成乃可為後學師表切有
請也聞斯行之某人有藴皆空無道不立山林下工夫
<pb:KR4d0561_WYG_010-56a>
縝宻湖海間聲價崢嶸無凖翁祖派傳來得寧翁虎邱
之親授穹窿山寳珠拈出陞景山猊座以盛行連年横
野渡之舟此日擊誓江之楫平地把法幢扶起獨園隨
坐具展開白槌雷鳴緇侶雲集金斗城鳴抱闗之柝鐘
鼓相聞䥫門限待問話之人衣冠聿至佇徯三祝同寅
一誠
　　　普庵堂修齋安奉徳藏主靈位代蟮作
叢林鐘鼓道本貴于同修祠宇香燈義不忘于前軰敢
<pb:KR4d0561_WYG_010-56b>
謂東山小宗之從子仰于西方大覺之慈悲悃愊具陳
慈悲諦聽切念故師伯藏主徳公早遵父訓過匡廬蓮
社之門繼得師承入靈隱竹泉之室主名山一大藏教
典渉危途十餘載兵戈常時若緘口無言凡事皆灰心
不作雖病業難迯于俗舍乃寂滅預知乎去期法已茶
毘禮宜蒲供安奉覺靈于舊隱宜揚科教于今辰伏願
成就菩提圓融般若六十五年娑婆世界夢幻俱空百
千萬億清淨法身光明普照
<pb:KR4d0561_WYG_010-57a>
　　　延福菴衆設法華道塲保安疏
居安慮危愍衆生之煩惱扞災禦患頼諸佛之慈悲俯
述輿情仰千大覺切念某人等家居長幼咸寄幻於兩
間氣候燠寒或違和於四體共闡道塲于延福同宣妙義
于法華爐爇寳香藹祥雲之繚繞花生銀燭増慧日之
光輝伊蒲列供于齋筵因果縁成于梵宇伏願佛天覆
幬法雨霑濡五運六氣之流行無災無害七喻三周之
功徳無運無邉凡在乎隣里鄉黨之間共享此壽冨康
<pb:KR4d0561_WYG_010-57b>
寧之福
　　　延福庵修造疏
修月之斧數千世傳異事補天之石五色神立竒功矧
草創之禪林乃檀那之福地若加修補愈更作興或捨
舊而圖新或裒多而益寡斧彼鋸彼輪焉奐焉上漏下
濕處任在&KR0008;墁東塗西抹時光生髤飾孔方兄但能助力
阿羅漢别當現身非莊嚴是名莊嚴此福徳勝前福徳
展開一坐具舉頭皆延福道塲更上一層樓彈指見華
<pb:KR4d0561_WYG_010-58a>
嚴境界願言金諾事悉玉成
　　　常州天寧寺請性天之住山疏
金天地作瓦礫塲空王殿巋然突兀䥫門限為戈㦸用
僧伽衣乆矣刼灰必得人扶起法幢特為我展開禪席
瓶盂雲集鐘鼓雷鳴某人北山三譍早歲入曇翁之室
西江一吸無人當馬祖之鋒煮虛空煨拆脚鐺談般若
聚㸃頭石在處香雲繚繞有時花雨繽紛時止時行了
無罣礙浙左浙右靡不依歸今菟裘為將老之營而竿木
<pb:KR4d0561_WYG_010-58b>
乃逢場之戱幸無多讓勇為此行吳山青越山青拄杖
挑白雲飛起常州有蘇州有滿船載明月歸來
　　　延陵精舍疏(并叙/)
　　昔司馬公諸君子在洛為邵堯夫先生買宅人到
　　于今稱之今叔濓江徵君世居江隂與延陵季子
　　墓同里清風髙節實景慕之邇來避地吳下擬欲
　　築延陵精舍于淞江之上使學者有所依歸吾黨
　　之士冝相率以助其費亦庶乎為堯夫買宅之意
<pb:KR4d0561_WYG_010-59a>
　　也不揣僣言作成幸甚
君子攸居不鄙九夷之陋英才可教常存三樂之心欲
衿佩之㳺從宜齋廬之講習非助我者孰能為之切見
某人喬木故家飄蓬叔世書劍客長洲茂苑襟懷藹和
氣春風五色筆之文章家傳乆矣十字碑之賢墓鄉念
存焉築精舍笠澤之濱揭故園延陵之扁既不忘于桑
梓且樂育于菁莪願言為長者折枝僉曰使工師求木
美輪美奐鼓瑟鼓琴試看荷蕢過門之徒皆為升堂入
<pb:KR4d0561_WYG_010-59b>
室之士青山在上流水在下馬公樂花竹餘春先生如
邱學舍如舟蘇子以虀塩送老亟圖燕賀永締鷗盟
　　　呈長洲縣請修顧元公祠堂文
嘗謂古昔名賢合奉烝甞之禮世俗滛祠豈容混雜其
間風化所闗事冝改作切見晉散騎常侍贈侍中驃騎
将軍開府儀同三司顧元公相門華裔文武全才當時
與陸機陸雲並稱三俊王𨗳慕江南之望張華號南金
之竒以樂道而鼓琴能知人之錫炙平六州之大亂成
<pb:KR4d0561_WYG_010-60a>
一代之竒功其他勲業具載晉史祭典曰有功于民則
祀之若元公之賢理宜廟食今墓在長洲縣二十九都
皇天蕩南舊有祠堂為鄉里奉嘗之地近被一等無知
小民将本處廢廟中土地神像移入本祠使夫婦列坐
玉石混淆惑亂觀聽於理未應如蒙官為致祭撤去續
添神像禁斷樵牧整葺祠宇非惟尊先賢辨滛祀以明
禮法且能正人心厲風俗有補風化為此合行具呈
　　　崑山州學講堂上梁文
<pb:KR4d0561_WYG_010-60b>
設庠序學校之教于國中人倫為重聞金石絲竹之音于
堂上聖道彌尊頼有人心上經綸見此屋眼前突兀恭
惟知州相公理明聖學職守神州念斯文重繫綱常知
厥職實兼師帥如文翁化蜀多除弟子更繇似常衮治
閩親與諸生揖讓顧瞻鶚泮乃搆鱣堂看接武布武於上
下之間快求仁得仁於講論之際先聖人洋洋如在賢太
守赫赫厥聲視鄭之不廢鄉校而過之比魯公能修泮
宮而成矣齋廬俱備廊廡亦新騶虞之徳諸侯之風是
<pb:KR4d0561_WYG_010-61a>
皆本先王之教宗廟之美百官之富喜共窺夫子之門
爰舉修梁敢陳善頌
　　梁之東日出扶桑麗太空五色喜看祥瑞現八荒
　　都在照臨中
　　梁之西湖上青山玉笋齊千里風塵銅馬去四郊
　　春雨錦鳩啼
　　梁之南負郭人家瓮繭蠶共愛甘棠周召伯重歌
　　岐麥漢張堪
<pb:KR4d0561_WYG_010-61b>
　　梁之北江水滔滔歸水國人心亦自水朝宗聲教
　　依然流九域
　　梁之上萬象森羅天蕩蕩日邊氛祲已全銷天下
　　太平今可望
　　梁之下州里絃歌總風雅三呉徳化服淮夷多士
　　文章繼班馬
伏願上梁之後一人有慶萬邦咸寧舞干羽格苗氏之
頑大禹班師而勿用修文徳來逺人之服顓臾近費以
<pb:KR4d0561_WYG_010-62a>
何憂化日舒長士風益盛
　　　募朋友置十七史疏
農有菑畬可盡畊鋤之力儒無簡䇿曷資講習之功借
于人或誚為癡閱于市自亦可笑切見某人螢窻苦學
陋巷甘貧十七史歴代之書擬求善本數千載古人之
事具欲周知區區未遂其志咄咄不離于口割鷺股奈
何無肉刮龜毛安得成氊雖君子存固窮之心在朋友
有通財之義多助寡助大書特書便令載米家之船管
<pb:KR4d0561_WYG_010-62b>
取挿鄴侯之架知之者好之者樂之者相與講明歲之
餘日之餘時之餘儘教披玩其為感佩奚可弭忘
　當時以中統鈔題助者趙師呂蕭昭卿王伯祥王子
　芳王仲徳各一百貫葛用中王君壽道士鄧混然各
　五十貫祁塵外蕭子璋金君玉各廿五貫僧琇玉林
　廿貫命甥女婿周朋舉詣集慶路干託士友陳雲心
　買紙儒學内印置共作四百六十册所用裝潢作料
　二真等費計二百貫澹泊齋藏貯諸史時至元五年
<pb:KR4d0561_WYG_010-63a>
　歲在己卯余在鳴鳯王氏家塾是書至至正丙申春
　因避兵寄藏金壇縣尹秀峰家其子吾婿也
　　　勸募刋思賢録疏(代張希尹作/)
某伏覩故宋道鄉先生鄒忠公常郡名賢程門傳道其
一言一行皆可為天下法若龜山楊公了齋陳公南軒
張公晦菴朱文公丞相李忠定公諸賢咸有賛述宋季
及元郡守校官暨諸名士嘗為表著祠墓之作散諸四
方者不一龜巢老人謝某裒輯成編名思賢錄凡若干
<pb:KR4d0561_WYG_010-63b>
巻然非鋟梓以傳則忠與賢之文辭将遂湮没寧不惜
哉某比以梨板百片助之其鋟之資尚有望于好事君
子書成之日庋諸學宮庻得以貽永乆也洪武十一年
八月中秋日江隂張端
　　　刋龜巢摘稿(代王尚綱作/)
嘗觀石鼓之詩閱二千餘年剥落未盡學者猶可得而
傳焉近代板刻頗亦類此今呉中黄宗禮氏欲以龜巢
謝先生之詩鏤板而傳之適以事阻因循十年敢用告
<pb:KR4d0561_WYG_010-64a>
諸君與巢翁相知諸為協力玉成其事夫巢翁之詩多
以忠孝節義形于詠歌茍得刻本以廣其傳于世教豈
小補哉
　
　
　
　
　
<pb:KR4d0561_WYG_010-64b>
　
　
　
　
　
　
　
　龜巢稿巻十

<pb:KR4d0561_WYG_011-1a>
欽定四庫全書
　龜巢稿巻十一　　　　　元　謝應芳　撰
　　書
　　　上奉使宣撫書(時為嵗荒而述也/)
某嘗觀孟子告鄒君之言曰凶年饑歲君之民老弱轉
乎溝壑壯者散而之四方者幾千人矣而君之倉廪實
府庫充有司莫以告是上慢而殘下也夫鄒小國也孟
子猶以是告之况堂堂天朝富有四海而倉廪府庫比
<pb:KR4d0561_WYG_011-1b>
之鄒君相去萬萬奈何有司者遇凶荒之年而不思救
荒之策知出納之吝而不知時措之冝宜其殘慢又甚
于孟子之説者責何可逭耶伏惟大人奉聖天子明命
廵歴遐陬詢民疾苦其矜卹黎庶慈如父母糾正百司
凛如風霜盖能以聖上之心為心惟恐一夫之不得其
所耳然民之疾苦莫甚于饑今常州屬邑曰武進曰晉
陵其境土與鎮江相連歲之凶荒實相似也今兩縣之
民皇皇焉嗷嗷焉與鎮江之民何以異哉然彼則有仰
<pb:KR4d0561_WYG_011-2a>
給官廪之喜此則有餓死溝壑之憂國家一視同仁初
無彼此厚薄之殊特繫乎有司之能告與否耳嗟乎常
之民自冬徂春訴饑郡邑僅嘗得義倉之粟一二斗而
已斯人也譬之乆旱之苗微雨斯須豈能蘇息必待優
渥沾足而後免乎枯槁耳當此之時青黄不接食草木
之根者有之鬻子女而食者有之去父母離鄉井行乞
道路者滔滔也有司方且移文覈實籍有田之家計畆
科粟以為賑卹之政其亦不思之甚矣夫粟之為物必
<pb:KR4d0561_WYG_011-2b>
産于田歲凶則田不收矣夫不收之田雖累巨萬粟何
可得乎况頻年不登賦役重困産去税存者十有八九
一旦又加諸賦歛之毒其狼狽為何如哉徒使皂𨽻之
徒家至戸到呌囂之聲雞犬弗寧是以有田者亦多為
東西南北之人矣其詣有司者則拘之縶之鞭之扑之
刮龜毫于箠楚之下割鷺股于挫辱之餘區區所得民
不足贍假令能贍其民亦何異奪烏鳶之食與之螻蟻
耶若是者某誠知大人君子之心必不忍為也忍令有
<pb:KR4d0561_WYG_011-3a>
司為之乎夫常之為郡大郡也官廪之粟陳陳相因又
有附餘之粟存焉公帑之積綽綽有餘又有賍罰之金
在焉斯二者非國經費有司亦何靳而不以施諸民乎
茍能以是施之亦可以解倒懸之急况能如汲黯發河
内之粟乎惟大人舉而行之上推聖恩下副民望盛徳
之至然民疾苦豈止于斯如公田之重租宜减官鹽之
髙價宜輕田户之酒課宜更都水之冗官宜汰凡如此
類未易枚舉獨以賑饑一事首凟鈞聽葢民之顛連命
<pb:KR4d0561_WYG_011-3b>
在朝夕非若他事可少緩也芻蕘之言倘蒙採擇餘者
又當條具而悉陳之惟大人埀察焉區區干凟崇嚴不
勝悚息
　　　與王氏諸子書
諸君子居䘮三年除服有日聞欲命羽士設醮以資𡨕
福所費計統鈔二百錠有竒以粟用之幾四百石是亦
出乎孝敬之心循乎世俗之禮也然𡨕福之實果何有
哉以愚言之用三日醮筵之費賑一鄉人戸之饑當此
<pb:KR4d0561_WYG_011-4a>
凶年使數千百人得餔其粟而免為溝中瘠者其歡欣
贊誦奚止百倍于黄冠之口哉若諸君更欲盡追逺之
誠則于祥禫之日豐潔致祭亦庶乎終䘮之禮矣但今
之世俗親没之後凡言做好事者非佛氏之齋必老氏
之醮二端之外餘無用情雖祭祀亦不為意盖亦未之
思也愚請引古證今以齋醮無足信者為諸公詳之佛
氏以釋迦為師其書自漢以來流入中國初無設齋之
説也至梁武帝妄祈因果俾僧流為之厥後亡滅宗國
<pb:KR4d0561_WYG_011-4b>
餓死臺城使設齋而有因果豈至是哉道家以老君為
師自周以來其書傳之天下亦無設醮之説也至宋徽
宗妄意求福令羽流為之未幾傾危社稷流落徼外使
設醮而能獲福决不至于此矣二君昏迷不明物理信
一時妖幻之言為二氏衣食之計如此前代名賢當今
豪傑卓然有見而不惑者固多有之惟閭閻細民惑者
什九何足論哉諸君負聰明特達之才有深逺宏濶之
見平居髙論迥出人表豈至是而亦淪胥于汚陋之俗
<pb:KR4d0561_WYG_011-5a>
耶必能以理燭齋醮之妄以財行賑卹之仁上下一心
䖍奉祭祀于以寓孝思之意于以報㒺極之恩上天鑒
臨何福不至先君有靈必含笑𡨕𡨕中矣余以忠告者
乃朋友之義也在交契不敢以不忠惟諸君念之
　　　論呉人不當祀范蠡書
投老異鄉如龜藏乆未嘗敢輙造公卿大夫之門為㳺
説之客也今一造焉亦不敢如方朔自譽毛遂自薦以
求其用亦非有富國强兵之策驚世駭俗之論以衒其
<pb:KR4d0561_WYG_011-5b>
能特以古人一事有闗風化敢請為閣下陳之僕近過
呉江嘗逰三髙祠頋瞻遺像覽前人記載金石之文見
所謂三髙者曰范蠡曰張翰曰陸龜蒙謂其清風峻節
天下共髙之邑人為東家某而祀之僕于是竊有感焉
夫季鷹魯望呉産者也呉之人慕為東家㐀是已䲭夷
子皮始終事越間嘗以行成留呉其心未嘗一日忘乎
越也進美女納寳噐以惑呉之君臣乗虚進兵以滅呉
之宗社大率皆蠡之謀越人論功蠡居第一豈非呉之
<pb:KR4d0561_WYG_011-6a>
大仇乎惟其功成名遂遯跡而去其識見固髙于常人
然浮海適齊則裝其輕寳珠玉以行在齊復營致千金
之産自齊之陶懷其重寳而去居陶而父子畊畜轉物
逐利又致累鉅萬之資僕嘗觀太史公以是屢書不一
書者盖深鄙之非取之也較諸子房辭漢翛然從赤松
子逰相去萬萬矣又觀杜牧之詩蘇子瞻之詩皆謂蠡
得西施以申公夏姬為比由是而言謂其人為貪為穢
亦不為過尚何清風髙節之足慕乎今也以呉人馨香
<pb:KR4d0561_WYG_011-6b>
之黍稷享敵國貪穢之仇讐于理其可乎哉禮云民不
祀非族况仇敵乎或曰有其舉之不可廢也僕應之曰
呉有三髙人特未之思耳若泰伯仲雍延陵季子真可
謂天下所共髙者也凡為呉人茍非土木孰不有髙山
景行之思雖欲止之而不能也惟當道君子循名責實
改而易之實足以稱三髙之名雪千載之羞而饜服輿
人之心矣然斯言也僕不往告之他人而特告于閣下
者誠以閣下心正而理明學博而識髙見義所在勇于
<pb:KR4d0561_WYG_011-7a>
有為凡于正人心厚風俗之事知無不行特此一端偶
未之及聞僕所説必不以人廢言此僕所以發其乆箝
之口也惟閣下參秉鈞衡之暇稽諸祀典以理裁之以
義决之為之改作奉三讓至徳之聖人祠于堂上配以
二賢仍以季鷹魯望列之從祀如此則振前人之謬戾
新斯民之耳目正髙風崇禮讓激衰世薄俗而勸之其
于風化豈小補哉惟大人君子埀察焉若謂蠡有功而
祀之則越人祀之宜矣如諸葛武侯之賢蜀人祀之呉
<pb:KR4d0561_WYG_011-7b>
魏亦未嘗有祠焉斯理之公古今不殊幽明無間所謂
質諸鬼神而無疑者也苐恐不知者以僕之言既不足
以謀身又不急于世用斥其迂濶而譏笑之僕于心誠
無愧焉古語云可為智者道難與俗人言所恃髙明必
蒙鑒察區區干冒崇嚴不勝悚息
　　　代與李中丞書
某去年夏四月嘗奉状附某官漕運之行不審徹鈞覽
否即日仲春伏惟君侯神相多福某避地呉下六年于
<pb:KR4d0561_WYG_011-8a>
兹顛沛流離困窮艱難萬狀逺不能奔父䘮于京師近
不能葬母骨于鄊土兄弟妻孥救死不贍故于父母殆
若忘恩其實銜哀茹痛朝斯夕斯未嘗頃刻忘于懷也
若大人之深恩厚徳重如邱山亦未能伏謁門下效犬
馬之力以報其萬一幽明兩負度日如年惟大人念先
人之夙好憫遺孤之艱虞特賜哀憐不加譴責為幸甚
矣某擬今歲歸耕膠山剪荆棘藝禾黍庶一稔而有宿
舂之粮即灑飯先人之墓一負荆于大人之門也兹因
<pb:KR4d0561_WYG_011-8b>
呉縣尹詣前謹奉此承候起居并述所以趦趄負罪之
故舍弟某臨書羅拜悃不殊前下情無任悚懼感慕之
至伏惟鈞察
　　　上盛教諭論土地夫人書
　　常州路學教授盛克明以文廟先聖殿及門廡等
　　屋湫隘皆撤而新之廟前建文昌土地二祠其土
　　地舊多淫祀嘗詢之應芳悉皆除去但夫人之像
　　為或者所沮而存余盡力請毁之至書再上教授
<pb:KR4d0561_WYG_011-9a>
　　乃白諸郡守賈侯侯然之像遂毁教授名昭維揚
　　人侯名禧字吉甫真定人也
自先生之教于常也講貫之暇繕修廟學二三年間百
廢具興某竊嘗與鄉之諸老論之皇元置郡博士以來
未有如先生用心之勤者也功其懋哉功其懋哉時有
細故一端尚宜改作敢以狂瞽之言輙凟清聽惟先生
察之伏覩本學重建地靈祠于儀門之外其神有無姑
置勿論使誠有之是豈不知亷恥者哉今肖像之設夫
<pb:KR4d0561_WYG_011-9b>
婦偶坐楚楚乎裙釵之飾盈盈乎朱粉之粧侍從傍立
男女雜處儼然坐聖人清廟之下能無恥乎禮曰男子
居外女子居内又曰女子出門必擁蔽其面雖近世禮
俗之敝亦未嘗無男女之别也至如閭閻細民之家人
或過之其妻猶避嫌不出豈有身為神靈而為之配者
不知内外之分呈身露面眉案並食以饕士大夫籩豆
之薦反不若閭閻匹婦而能避嫌乎吁幽明雖殊理則
一致决無是理也明矣比聞吾先生以此為細㣲之故
<pb:KR4d0561_WYG_011-10a>
不欲矯世違俗而姑從衆也則先生之心固然矣但學
校者風化所出之地凡有作為人所矜式愚恐四方來
觀将謂禮或宜然轉相倣效而卒莫知其非矣又恐禮
法之士從而議之又安知先生初見之明如彼其後從
衆之意如此耶此愚所以不避譴責僣伸寸喙以罄其
芻蕘之誠惟先生以理揆之勇為撤去非惟雪神羞明
禮教不淪胥習俗之謬抑亦可見先生之不以人廢言
矣抑愚又有説焉夫地之靈者莫靈于賢者也若呉季
<pb:KR4d0561_WYG_011-10b>
子張文靖胡文恭鄒忠公諸賢正毘陵土産之英靈學
有舊祠庳隘弗稱即于此祠而奉之不勝夫無名氏之
鬼乎程子曰除神祀而民為善斯言也雖質諸聖人在
天之靈亦何疑哉夫如是而或獲戾于鬼神者凡有殃
咎宜加于某之身無悔區區僣越惟先生察之
　　　又上盛教授書
某比見地靈祠設夫婦之像恐未合禮切嘗冒昧有言
欲裨明見亦庶乎他山之石耳或有誚余者曰怪神之
<pb:KR4d0561_WYG_011-11a>
事聖人不語非不語也盖不易語諸人也夫地靈之神
其配偶有無未易窺測若果無之則儒先君子必嘗論
説今吾子以一介之微言雖屢中又安足取信于人也
哉僕聞之既謝不敏退而考諸五峰胡先生之論南嶽
曰世俗為廟貎置男女屋而貯之䙝瀆之甚厥後北溪
陳先生又從而釋之曰自聖學不明鬼神情状都不能
曉如泰山封帝儼然人形埀旒端冕且立后殿于其後
不知又是何山配之為婦也然則土地之于山岳類也
<pb:KR4d0561_WYG_011-11b>
像貎之設已為不經况復加之配偶乎惟先生撤而去
之以祛衆惑其有未喻者乞以前二公大儒之言曉之
其誰曰不然况當今天下之所通祀者曰三皇曰孔子
曰社稷或廟貎焉或壇壝焉皆未嘗有匹偶之設何物
地靈而獨有之乎愚也稽之古訓已如彼參之祀典又
如此反覆思繹决無是理不免再用塵凟以殫其千慮
一得之愚惟先生埀察焉
　　　干周侍御作顧元公祠堂碑書
<pb:KR4d0561_WYG_011-12a>
某毘陵鄙人也逃難異鄉百事踈懶惟好古之念根于
其心老而彌篤遇有感觸奮然欲為力雖不足亦必假
手于人卒于成而後已今有一事復因人就緒輙敢具
述顛末為閣下成之某僑居葑門適與顧元公之墓相
近地方五六里俗稱顧榮墓是以知之既知之數往弔
而問焉夫元公晉之名臣也其勲業家世詳見史編元
帝大興二年十一月十七日卒于官迄今凡一千五十
餘載碑文雖失丘壠尚存土人以其地如鳯形名鳯凰
<pb:KR4d0561_WYG_011-12b>
嶺前有二墩峙立左右樷祠一區為鄉里奉嘗之地其
來逺矣近有無知之民舁置土地神塑像數軰列坐其
中其荒謬淫䙝有不可勝誅者以某一介之微莫能改
作是用言諸長洲縣令周君君博雅而文方其視政之
初力行古道故聞而喜之遂與某等展墓且詣祠奠謁
屬某為文告之曰何物地靈混此室處既而令方議去
淫祀整葺祠宇邑人張實乃樂成賢令之志輸財效力
惟命是從圬人梓工並手交作瓦甓之毁者易之棟宇
<pb:KR4d0561_WYG_011-13a>
之朽者易之像設供具門垣墓表靡不完好二墩則各
植梧桐二株名雙梧墩盖張華嘗稱公為朝陽之鳯及
墓名鳯嶺故也月餘畢功令復躬祭祠下麗牲有碑宜
勒文以發昔賢之幽光而周令亦牽連得書然必求大
手筆為之斯不朽矣惟閣下碩徳令望為今儒宗典雅
之文追古作者若篆𨽻之妙則秦丞相漢中郎並駕而
驅吾不知其孰先而孰後也兵革以來諸老凋謝所謂
斗南一人而已惟閣下追念前修賜之述作并為揮灑
<pb:KR4d0561_WYG_011-13b>
使刻之堅珉則詞翰兩絶焜燿丘隴將見夫争先摹寫
以廣其傳則元公之勲業聞望益著于青史之外矣某
又考之南史晉武帝禁立碑表著于令甲至元帝時驃
騎府主簿以故恩葬舊君顧榮請為立碑詔特從之然則
今閣下之文繼美千載可謂無愧焉耳如某區區龜巢
在往歲猶蒙黼黻矧斯文之傳有補風化閣下豈不樂
其美耶此某不揣僣越拜書閣下以閣下之必不却也
輕凟崇嚴不勝悚息
<pb:KR4d0561_WYG_011-14a>
　　　上王總管正風俗書
嘗聞豐山之鐘霜降而鳴説者謂氣之相感理或然也
今某一介草茅覩呉下風俗之壞扼腕切齒不忍隱黙
敢請為閣下陳之盖以閣下得天地之正氣養之于心
施于政事故區區狂直感而有聲猶豐山之鐘也惟閣
下發號施令行諸郡邑必能誅鋤淫穢一洗汚俗振其
氣之餘烈也是氣也在天則為風為霆為秋霜為烈日
在地則為艸而指佞犬而咋姦豸而觸邪歐陽子所謂
<pb:KR4d0561_WYG_011-14b>
天地之義氣而孟子所謂浩然者也夫以閣下之清非
秋霜乎其明非烈日乎政教號令非雷厲而風行乎如
某者氣禀獷直疾惡如仇盖亦似乎指佞之艸咋姦之
犬觸邪之豸也吁昔孫叔敖殺兩頭蛇而隂徳之報位
至楚相自世俗觀之敖之殺蛇損物命也殊不知除一
物而免衆人之害徳莫大者也今日之事正類此物故
復舉此以破世俗之惑罄其一得之愚惟閣下察之
　　　賀丁州判到任書
<pb:KR4d0561_WYG_011-15a>
某客居江滸帶經而鋤一日鄉之父老過余曰兩年吾
州以州長之賢民用復業今又復得賢州佐共仁其民
必能盡除煩苛使田里無歎恨之聲矣余居此飲婁江
之水是亦婁江之人也可不喜乎可不賀乎余曰倅方
下車曷知其賢曰吾聞之居家能敬其親居官則敬其
同僚遇文士則敬武士則敬緇衣黄冠醫藥卜筮之屬
咸禮貎之微而皂𨽻亦善遇之又微而蚩蚩之民伏庭
下訟曲直者亦謹以三尺之法裁之未嘗厲其聲怒其
<pb:KR4d0561_WYG_011-15b>
色也是皆敬之存于中形于外如此非賢而能之乎時
甚樂聞其説因黙念先民之言謂能敬必有徳徳以治
民而民必被其澤矣既而入州以父老言詢諸文武醫
卜緇黄之間無間然者至于搢紳月旦之評道路輿人
之頌比前所聞者尤加詳焉是誠可喜而可賀也然則
一州之人今被其澤固當為一州之賀等而上之澤及
一郡則又當為一郡之賀又等而上之敭歴臺閣羽儀
天朝可為斯世斯民之賀者未艾也惟一念之敬始而
<pb:KR4d0561_WYG_011-16a>
終之君子慎焉
　　　與陳翰林子山書
某丙申冬逃難呉門逢人問閣下出處顧嘗為浙東路
難之憂後二年聞居翰苑深用為喜近于唐彦博處又
喜知爵位之崇道徳文章之盛每誦一代不數人百年
能幾見之詩馳慕而已某離鄉六年備歴艱險年今六十
百無所成獨與兒輩固窮嘗懼失其故歩也比來目昏耳
聾髯白如雪惟髪尚有黒者則其状全類社公可笑可
<pb:KR4d0561_WYG_011-16b>
笑鄊人多無噍類而某一家數口幸而無恙父子筆畊
粗免溝壑特未知將來如何耳兹因胡宰行謹此問訊
即日秋髙伏惟善加保愛亟秉鈞衡以福天下
　　　上周參政正風俗書
某毘陵賤士也曩歲以避兵來呉閣下時為郡主有所
控訴俱蒙接納由是知閣下為能聽言為能下士常懷
野人芹曝之獻而未能也今閣下參秉鈞衡為國柱石
以斯世斯民為己任呉人賴之若子之有慈母風雨之
<pb:KR4d0561_WYG_011-17a>
有夏屋别妍媸而有鏡較輕重長短而有權度也况閣
下不自有其明下士之勤吐握不倦聽言之切詢及芻
蕘某雖老無能為視舌尚在豈終無一言以效芹曝乎
然國家之事錢榖甲兵則既有人籌之矣講求法制亦
有人矣薦賢舉能又有人矣特呉中風俗壞于浮屠之
不肖者曽無以及之某敢請為閣下直述之夫男女有
别然後父子親父子親然後義生義生然後禮作禮作
然後萬物安無别無義禽獸之道故禮謹大昏詩首闗
<pb:KR4d0561_WYG_011-17b>
雎易著咸恒書稱釐降聖人慮天下後世深矣彼佛之
為敎雖有異同然以淫為戒亦甚至切但今之浮屠玉
石混淆所謂不肖者乃僧中之羅刹佛氏之罪人無别
無義之禽獸也某處某等之徒未易枚舉姑以目前言
之某以堂堂住持之稱踰墻而摟三(闕二/字)繼室桑中之
妾駢集方丈行窩旁觀因往往唾斥怒罵但未有言于
官者耳同衣不敢言之教門之鄉里不敢言之恐其怨
害也上司懸隔而不聞州縣置之而不問是以恣其荒
<pb:KR4d0561_WYG_011-18a>
淫了無忌憚逺近效尤淫風大行良家子女蘭鮑俱化
甚可惜也愚惟狂直不忍喑黙然某本異鄉之人區區
僣言殆猶西家之犬吠東隣之盗使其主因吠而警耳
且能使家衆捕之亦庶乎救其所失不然則犬為徒吠
且徒取憎于盗耳今閣下當路于呉非斯民之主乎有
司非家衆乎治其人使返其尤物而風俗還淳非尚能
救其失乎以閣下之明必不使某為徒吠之犬而徒取
盗者之憎也惟閣下察之或疑浮屠氏不肖者多莫能
<pb:KR4d0561_WYG_011-18b>
盡治是大不然君子之徳風也小人之徳草也風行草
偃如響斯應有不待家至而戸到也昔明道程先生言
于朝曰治天下以正風俗為本然則區區所陳不為細
故惟閣下採擇賜之施行非言之幸斯道斯民之大幸
也
　　　與劉旭齊書
某三復誌文皆逹生委命之意不琱不琢之辭深用敬
服謹依命微潤飾之但遷葬二親不宜説以便省掃亦
<pb:KR4d0561_WYG_011-19a>
不宜泥風水之説也啟菆而遷庶合古制所謂以家學
授受而姪子青領鄉薦乃家庭盛事宜特書之至如流
寓崑山亦紀實也若孫某必書在某處不然則有其人
而不知所在是闕文也以術數二字易相者之言則虛
中之説前後相應又見公精于虗中一家之書而免議
者有多惑之誚所需挽詩未能措手題小像數語方爾
腹稿續當納上若夫戒酒一節未喻髙見古人居䘮不
得飲酒食肉然必曰五十以上血氣既衰須酒肉扶養
<pb:KR4d0561_WYG_011-19b>
者則不必然是則酒肉乃老者之不可無也今年將八
秩正宜以詩酒自娯盡其天年死無所憾戒而不飲非
惑于罪福乎若以戒酒為盛徳事勉而為之則古之聖
賢皆欠此一徳不然何老癡如是耶望不以人廢言亟
請呼麯生以永朝夕重九僕當折菊一枝擕酒一壺并
作活祭文詣前為公洗胸中凝滯也
　　　與孝章殷君書
相去纔一舍地不面動經半載可勝馳情比聞足下以
<pb:KR4d0561_WYG_011-20a>
名後而往如玉抵鵲深用慨歎已而知有傭力者代之得
不廢種學績文之業又深為之喜也某嘗謂士生斯時
固樂于得時行道然有命焉非力可致當此之時茍能
有一畆之宫可以棲息賣金買書教子共讀客至沽酒
劇談古今真樂事也左近朋友惟足下洎子英袁君公
振馬君朋南執中二趙君幸足下勿以細故少沮而遽
改其樂焉某于二十年前固嘗樂于此矣今茲窮途不
復可得家累百六十指借屋而居仲春以來風雨連月
<pb:KR4d0561_WYG_011-20b>
頽檐敗壁濕薪破竈視累輩若有不豫色者某賴有陶
詩一編可以自娯且時與樵歌漁謳更唱迭和乃釋然
無纎芥之累于胸中也諸友㑹間煩以前所陳者告之
使樂其樂旭齋劉先生無諸君之樂者則以漁樵唱和
邀之亦必樂余之樂矣僧廬十絶先乞示教
　　　上何太守書
僕本毘陵人也寄跡呉下于茲有年竊聞賢府侯以清
静治民亷明之聲洋溢下里凡民得以安集于二天之
<pb:KR4d0561_WYG_011-21a>
下者為幸多矣僕雖窮居一室從事筆畊然日與田夫
野老為伍而共其休戚焉比者欽奉綸音大赦天下聖
恩汪濊物無不沾而斯民之幸尤多詔罷敝之民何以
紓之又曰民有不便有司舉之此足以見聖天子憂念
斯民之心如此其切托付有司之意又如此其重也由
是田野之民歡欣鼓舞意謂痛入骨髓今又有増科水
脚之患焉譬如乆病之人舊疾未愈新病復増實何可
當哉奈何里胥催徵急于星火飛芻輓粟晝夜不停搰
<pb:KR4d0561_WYG_011-21b>
搰無吐氣暇雖欲赴愬于甘棠之下不可得已况能愬
諸輦轂之下乎如某者以筆代畊田無寸土于官賦重
輕本無干預然斯民困苦之狀慘于目嗟怨之聲刺于
耳誠有所不忍者况聞賢府侯吐握下士子愛庶民故
輙敢以芻蕘之言上逹台聽是猶豐山之鐘霜降而自
鳴野人之芹愛君而特獻也一誠如此餘無覬覦惟大
人君子上以體聖皇矜卹之意下以察疲民疾苦之情
鑒僕愚誠恕其僣越特䝉採擇賜之施行使困苦之民
<pb:KR4d0561_WYG_011-22a>
得以蘇息愁歎之聲化為謳歌将見太史氏以循良之
政登載簡册而僕亦當作襦袴之謡與田夫野老歌詠
于郊野間矣
　　　呈府侯書
嘗謂國家更化務從寛大以安民州縣承行貴在申明
而無弊事既有乖理宜陳説見奉詔書内一欵節該民
間凡有不便事理該載不盡者有司明白申舉事輕者
中書省即與施行重者集議聞奏欽奉如此切見崑山
<pb:KR4d0561_WYG_011-22b>
州歲辦秋糧八十餘萬石舊年本州遵奉上司所行每
糧一石起科水脚米一斗各保人戸赴京納糧其所用
水脚俱係自行出備當時有司失于申明上司優免開
除兼之張氏以來比于前元多増糧額民以窮困輸官
不敷今加水脚其數益厚不能辦納致令催糧里長人
等破家蕩産累遭校責監繫囹圄受罪數月逃亡縊溺
者不知其數直至今年八月欽遇赦恩纔方釋免切詳
上司允行每糧一石科米一斗既是明白水脚葢以人
<pb:KR4d0561_WYG_011-23a>
戸赴京送納逺渉江湖艱難重費以此糧米為稍水船
脚之用其理顯然上年官司所收不見如何用度即係
重復于民未經定奪開除况今洪武元年見奉上司明
文起科船料令佃戸自辦人船脚力送納官糧又每石
收銅錢五十文及以官糧二百五十石起科水夫一名
赴京畿漕運司應役上項元科水脚糧米有司一槩征
收使民不支給官無用度非上司原行之意人民受害
下情不能上逹良可哀憫若不建言尤慮今歲秋糧必
<pb:KR4d0561_WYG_011-23b>
到似前拖欠負累官府人戸逃亡不無荒廢田業闗係
非輕其他州縣事亦一體如䝉采覽備申上司詳議為
民除免甚副聖天子優卹斯民之美意公道幸甚蒼生
幸甚
　　　與孫彦民書
伏覽題顧元公祠堂詩語皆事實且以辨斥淫祠表而
出之非茍作也筆之懷古錄中歎賞未已忽州人抄示
吏部移文行乎有司禁止淫祀且令勘取忠臣烈士之
<pb:KR4d0561_WYG_011-24a>
屬載諸祀典者皆奉制集議而行實為聖朝更化之盛
舉忠如元公真宜廟食苐恐里社之人不知東家丘之
可敬不為申報良可惜也望先生借重一言詢之郡邑
必合乎祀典載之有司歲時之祭將自兹始庶不負朝
家之美意又恐革命以來巫覡之流復以妖象混淆扇
惑愚俗軍民樵採或不知禁更乞上陳督府旁及郡縣
請給榜文嚴加禁約尤見先生之仗義也元公在天之
靈盖昭昭耳某本合親奉周旋適病齒痛劇其頭岑岑
<pb:KR4d0561_WYG_011-24b>
寒熱不可以風故弗能前然視舌尚在且有知己者可
與之言故不自忘其僣越而覼縷也惟先生不辭緩頰
之勞特賜發揚公道幸甚元公本傳就用緘去拙詩奉
懷别楮呈似一笑
　　　慰顧國衡䘮父書
暮春承令先君書首叙别懷次言羇况驚虞憂患靡不
詳悉所云舊疾新愈惟手顫未能作字又曰顫定更寫
詩寄去也時予以來人便回即口占一律用代答簡豈
<pb:KR4d0561_WYG_011-25a>
意五月六日遽聞捐舘初疑謬傳未以為信又細詢之
果爾大故不覺老泪之濕衣袂也區區友朋猶此慘怛
况為之子若孫者其鉅痛為何如哉然孝子之至宜以
後事為急顯親為務如刻銘紀徳瘞骨(闕/)　山及以遺稿
可傳世者鏤板而傳之如此則先君子之亡猶未亡也
僕以衰老弗克蒲伏往弔切見張司業以詩祭韓吏部
勉效一篇以陳薄奠因敢僣越相告如前所云諸季洎
令子諒惟孝心所同各兾節哀順變僇力遺事以盡孝
<pb:KR4d0561_WYG_011-25b>
思之情臨書悽楚至禱不宣
　　　與陳彦直書
古人有言曰瓜田不納履李下不整冠盖嫌疑之地不
可不慎衆口鑠金不可不畏今執事欲以臨濠倉屋就
宅上為之意在招致同役鳩集梓工朝夕相與規措監
督而成就之至如供給飲食收拾物料亦得以驅馳臧
獲輿𨽻之人為之効力此固忠厚君子之用心視公家之
事如家事也然以嫌疑論之則類乎整李下之冠納瓜
<pb:KR4d0561_WYG_011-26a>
田之履知幾君子可不避乎數日以來事未作而行道
之人已有萋菲之言况他日乎吾嘗詢諸執事之骨肉
至親及宗族姻眷朋友相知者皆曰誠有可嫌疑者如
前所云但恐咈執事之意不敢直言不敢强諌退而論
之猶可更張造作之地如鄒&KR0469;陳渡橋等處隣鄉接境
宻邇同役執事領袖于彼使佐貳者各任其責工匠者
各展其力凡一切所用錢物公同出納明白簿書如此
則不根之言無自而生矣或于公務之隙歸理家政亦
<pb:KR4d0561_WYG_011-26b>
何不可斯言也雖出自衆人之言實合于老夫之心是
用筆之簡牘以告執事盖亦恃以平日相愛相敬而以
忠告朋友之義如此執事勿謂㓗已奉公無可為其謗
者昔周公聖人也而有四國流言樂羊子賢士也而有
盈篋謗書况今俗薄其嫉妬怨憎揺唇鼓舌者所在而
成羣一旦妄生謗讟譁然而蠭起執事將何術以止之
耶茍無術以止之則其患有不可勝言者可不慮哉可
不慮哉易曰君子作事謀始又曰君子見幾而作不俟
<pb:KR4d0561_WYG_011-27a>
終日始而不謀見幾而不作後雖噬臍恐無及矣區區
僣言切希恕察
　　　與許鈞善書
春初承諸名勝惠詩盖以社櫟無用之才或能致壽而
忘其蒲栁之秋也知感知感自是音問曠絶不審動止
何似可勝懷仰區區徙居横山日與野翁溪友班荆坐
談或泥飲擊缶更相唱和以為娯樂餘無可言者數日
前乆雨而晴出門野望欣然見百榖稔熟遥想呉淞江
<pb:KR4d0561_WYG_011-27b>
上西溪沃壤秋風䆉稏黄雲滿目真可為先生賀吾兒
森得舅氏新田四五畆畊以蓻秫度其所收亦可釀臈
酒作粔籹以充其親之老饕若先生之家豈不十倍于
此倍十之喜亦可知矣千墩諸故人煩問訊并致豐年
之賀臨書馳企
　　　與袁子英書
比者周履常來承手誨具審起居安吉諸公多星散所
喜孝伯教諭遠回及有提學俞先生寓同里閈朝夕相
<pb:KR4d0561_WYG_011-28a>
與講明古道或倡和時以為樂而某違距幾三百里恨
無縮地行術可以同其樂也如景仰何如景仰何曩聞
欲著書以究事物之藴其他述作必更有之示教一二
可乎吾儕道同志合雖各處一方茍能于文字間以古
道朂率交相責善視連屋不相往來與夫往而蔑可語
者逺勝之矣俞先生往未曽參拜莫敢以此情告公及
秦陸盧殷熊(闕/)諸契家念僕舊交勿棄老謬幸賜警策
則區區未死以前皆可以與聞古道之日也某目雖昏
<pb:KR4d0561_WYG_011-28b>
尚可以强觀大字書耳雖聾亦可以聽人髙聲語但健
忘絶不能記或欲作一詩閱數日而不能成既成而援
筆欲寫又為茫然嗜學之意實未厭也惟諸公念之春
晚寒暖不常切兾為斯文慎重
　　　與京口俞伯鎮書
比小兒去丹陽倉卒附舟不及書問及歸乃言嘗至甕
城以塵容俗状羞去謁見即日仲秋計惟天相斯文動
止廸吉朝夕㳺從或山歌野唱以適其適餘無可與故
<pb:KR4d0561_WYG_011-29a>
人道者西望長江馳慕而已公居泮宮必多著述不鄙
老繆尚希有以見教近聞丹徒令君死𦵏魚腹蔚有政
聲區區恨不得其姓名事實之詳筆諸野史敢煩髙弟
録示可乎本官遺文暨諸大手筆之所紀載尤望示警
吁喧啾百鳥中忽見孤鳯鳴識與不識皆樂為之一聞
耳末由㑹晤更兾珍重
　　　答熊𤣥修書
頃辱賜詩及書其詩所以開釋老懷者多矣書辭詳悉
<pb:KR4d0561_WYG_011-29b>
如聆面言然皆辱追理清事非世俗寒暄之問而已䝉
所跋雷震事言簡理明殊有警策辨惑編未到書府不
知陸沉何地矣今再用一册與鷗盟文送上此文命題
葢子虗烏有先生類也悠繆之談茍合雅意使老夫亦
得挂名鷗社中不亦可乎愚見以閒叟易野叟之號名
實相稱且人皆得以稱道耳比聞寓舍有鬱攸兩畨之
厄而郎囝且為萬里之行懷抱欠佳然君子處困亨乃
為曠逹况有小令郎幹父之蠱朝夕侍側足以為娯此
<pb:KR4d0561_WYG_011-30a>
意此言惟先生然之如某者自去秋為凶人排陷嘗繼
以重疾人皆危之頼天之靈復延殘喘由夏而秋村居
放適數日患痢自謂必死僥倖又不藥而愈亟命兒軰
執筆口授答諸公春首之書及盡償隔年詩債先生聞
之必為我一大噱也
　　　與姪僧徳藏主書
汝七八歲時父母鍾愛因汝父好佛欲令汝為僧身雖
在家已僧其首教汝讀論孟即兼佛書埀及成童遽命
<pb:KR4d0561_WYG_011-30b>
從釋汝母泣而從之時優曇師為汝祝髮授以五戒及
汝侍靈隠竹泉師法席果茗之費罄汝衣鉢汝父且竭
力繼之盖望汝為釋門偉噐至如成佛作祖説法度人
皆汝父所望也不幸汝母先即世父亦客死于兵俱不
能見汝特逹可不念哉可不念哉今汝汨没固時之使
然兵鋒數年竟不復㸃檢其身奮厲其志貿貿焉甘于
閶茸豈絶然不記憶汝父之言耶近聞去金陵謁西域
髙年之僧受戒而囘吾謂此行在庸人則為可嘉在汝
<pb:KR4d0561_WYG_011-31a>
則為可笑葢庸人昧理有不知殺盗淫妄之非或酗于
酒一旦受此五戒遵而行之變惡為善是可嘉也汝自
幼為兩名師弟子豈不曽授汝之戒乎抑西來之僧不
以瞿曇為宗而别有所戒乎不然則往年之戒即今
日之戒受而不持徒爾僕僕是可笑也吾嘗觀佛書説
父母劬勞四恩之一也凡學佛者在所當報不知胡老
僧曽語及否吾聞汝于二親烝嘗及俗禮掃墓等事皆
不為之其心必曰古禪老有言一子出家九族生天是
<pb:KR4d0561_WYG_011-31b>
為大孝惟恐不能盡出家之道不能度九族之人負乃
劬勞為人訕笑以為豺狼之不如于心安乎余近者一
病幾死日來稍愈恐旦夕溘先朝露則斯言無復有人
告汝故扶憊援筆布露肝膽慎勿諱疾而忌醫蹈前覆
轍父母所生二子汝兄早䘮惟汝獨存春秋祭祀奚忍
從汝而絶耶似續之計老不可為若釋門祠奉之禮汝
亦可為否則奉春秋祭掃隨俗禮以終其身亦庶不㤀
㒺極之報云耳若夫修行佛道非吾之所想亦當先務
<pb:KR4d0561_WYG_011-32a>
㸃檢其身奮厲其志持守戒律由粗入精水到渠成何
所不至誠能如是乃不負汝父平昔之願也汝其勉之
汝其勉之予生業儒故不事佛使其為僧則衣佛之衣
學佛之學凡與汝所言者汝當力行幸勿謂言耄而忽
之
　　　與蘇性可書
中秋前一日淫雨喜晴晨坐坐瓮牖下焚香瓦鼎三復
魏公百韻詩追念令先君面諭之言雖隔一宇宙猶昨
<pb:KR4d0561_WYG_011-32b>
日也感慨之餘書數語巻末謹用納上以今觀之前軰
如瞻翁先生得正大之學卓然不為異端紊惑者盖亦
鮮矣幸而象賢有子又篤生磊落振拔之孫及有姻眷
如伯逺兄者相與矗立交相勉厲視百家妖妄邪誕之
説如鵂鶹夜鳴吐罵斥逐不一動其心此僕所以愛之
敬之以三俊為㤀年交也數日來抱疾待斃百無挂牽
但恐兒軰于失怙之後為鄉俗所移或違治命吾死之
日三君子有能為中流砥柱者乎伯逺洎令嗣偉正同
<pb:KR4d0561_WYG_011-33a>
此致意頽憊不克親書必䝉照察
　　　與蘇州呉趙二心友書
今春曹徳升去甞致書二妙隨得報章知中行避地海
濱盖亦離羣而索居也時老夫在憂患中聞之為之悵
然荷執中埀念不逺三百里欲賜見訪此情豈泛愛者
可得同日語哉某二三年來父子邅迍有不忍與故舊
言者前年秋木為縣學訓𨗳媢嫉者以擅離役訟之受
笞五十斥為編氓去年暮冬忽分憲于案牘求疵府司
<pb:KR4d0561_WYG_011-33b>
官曹俱被罪責而木復加五十五杖發鳯陽屯時某以
卧病不能為之申愬痛苦而已抑鬱而已其從弟送行
至正月中旬負疾而歸醫救月餘屢瀕于危老夫平生
惡况未有如斯時者既而病者勿藥老懷欲紓方擬抱
牒赴䑓閣之下以鳴其不平承郡守以毘陵誌書付託
辭不獲命自春徂夏黽勉校正疲憊之軀如墮膠漆每
一思之涕涙交瀉如此更兩月餘夏初誌書甫完乃盲
左目雖可見天日如隔烟霧由是杜門餌藥又復經月
<pb:KR4d0561_WYG_011-34a>
慮恐雙目俱盲則此志不伸此子不復能救矣于是奮
不顧死力疾詣憲府陳詞仍以惡詩傾寫䑛犢之情頼
臺官上下如秦鏡並照灼見肝膽特賜哀憐信宿之間
上徹天聽欽䝉玊音放木歸養半年陷阱一旦得脱于
七月初三日到家老夫先歸兼詢其抑鬰痛苦積于懷
抱者方若氷釋矣然則非上天有以相之不能也非祖
宗之遺澤未冺亦不能也顧區區力援其子以盡為父
之道實斯文啟廸之力為多二公吾斯文骨肉視木如
<pb:KR4d0561_WYG_011-34b>
弟姪者其受禍必為之憂苦其䝉恩必為之喜懌故歴
叙顛末用徹清聽不自覺其覼縷也拙詩謹呈事亦概
見凡知己如元修子英公振鈞善諸先生均煩舉似或
者有以見教則老夫得歌詠為樂其幸多矣盖平昔樂
于讀書今以目疾而廢但每日飽飯熟睡百無猷為亦
無可為樂者惟樂此一事以待斃耳未㑹間惟二妙徳
業進脩幽真養福下情不勝至禱不宣
　　　答許鈞善書
<pb:KR4d0561_WYG_011-35a>
中秋後一日翰墨到手甚慰馳思且知三書渺茫埀念
愈切䝉薦舘地且玉其成鮑叔之知何以過此但某年
既耄矣某子如死而復生有菽水之養矣茍不知止貽
笑老耼亦違我聖人貪得之戒矣佩服重言敢不聞命
方竹杖甚佳受惠感激承問吾兒其事見于呉趙書中
皆抄去先生視之必重為之戚而喜也
　　　答管伯齡書
一别十年相去幾三百里非惟㑹面之難而書尺亦不
<pb:KR4d0561_WYG_011-35b>
能寄清風明月未嘗不思𤣥度世羙上人自錦里來歸
得手札并佳章情誼藹然文藻燦爛足見徳業與年齒
俱髙欣羡欣羡婁江之東詞林獨歩又安得尊酒細論
如曩年終日竟夕之娛乎然昔人有言心親則千里晤
對矍鑠二老扁舟往來不消十數日程相與訪諸故人
于三江五湖之上以適其適真吾軰餘生之樂事也歲
晚有興當踐斯言奉和來詩聊抒情愫鄙陋之辭發一
笑耳令嗣過庭煩道前悃金陵往還過敝寓白鶴溪可
<pb:KR4d0561_WYG_011-36a>
乎兒軰曰木曰森皆為農横山之陽廢學可恥林也䝉
郡守過愛舉充江隂縣學職固辭不獲去有日矣其如
居者壁立何諒故人埀念故及之餘不一臨書無任馳
系
　　　與盧公武書
前歲殷文學再赴咸陽持至佳作且極談幽貞之吉甚
慰馳想今年春得袁子英先生書乃知公車入鳯閣而
演綸之筆已在手矣可喜可賀即日諒惟徳日益修道
<pb:KR4d0561_WYG_011-36b>
日益隆而文譽日益以著可勝仰企從子林到京令問
起居并以拙詩一小編呈似盖有學子王尚絅者將欲
刻畫無鹽出醜鄉里于予舊稿中摘出一二類而編之
敢望痛加删削賜之序引則庶或不致覆瓿矣往者懷
古錄屬有記載今亡之原稿若存更乞抄示區區棊花
手巾并囤碑一本送上希領意歲晏更兾為斯文慎重
以迓春禧
　　　與陶孝思書
<pb:KR4d0561_WYG_011-37a>
比月旦鄉飲而别滿望執事與郡庠諸公同過鄒墓以
陪賢太守及官僚仝為祭掃不審胡為不來也夫鄒忠
公為道學君子天下共賢之在昔學有祠墓有亭郡守
教官嵗有祀事二三百年之間遺文尚存非繆傳也然
豈特鄉郡如此哉凡其平昔過化之地莫不尸而祝之
惟近嵗以來郡中之祠亭俱燬奉嘗之禮寖滅廢缺今
府公舉兹墜典與斯文有光較諸弔萇𢎞祭樂毅屈平
田横諸先民者豈不韙歟是行也雖道路之人猶為興
<pb:KR4d0561_WYG_011-37b>
感矧學士大夫好古而尊賢者乎某于五月七月間有
拙詩二首兹用録似盖以執事相知而不哂其迂相契
而不責其僣必能倡率鼔舞賜之述作若郡博士先生
及周儲二妙見之亦必翕然揄揚以崇先哲縣學諸名
勝聞之又安得不從而作興耶展墓之行想能有日而
某又當持一盃以陪沃酹區區别有僣言庶得面盡矣
不宣
　　　上武進樊大尹請置先賢祠書
<pb:KR4d0561_WYG_011-38a>
某嘗聞古者祭鄉先生于社盖祭社以功而鄉先生以
徳而預享焉崇徳報功其義一也近世祠鄉賢于學宫
是亦附祭于社之遺意其禮可不事歟姑以武進言之
若我胡文恭公張文清公鄒忠公霍状元乃所謂鄉先
生之表表者前知縣江右董公繕修黌舍嘗置祠文廟
儀門之左欲于此祠而奉祀之以秩滿而去遂成曠典
今明府視政以來闔邑之事大小畢舉特此一端偶未
之及然而事雖至微實繫風化如䝉即此祠宇修設供
<pb:KR4d0561_WYG_011-38b>
具崇奉先哲尸而祝之使邑人知所向慕必有過祠下
而嘉歎之者曰今之山川猶古山川也今之學校亦古
學校也士生斯邑茍能如前人之賢為世師表亦得享
無窮之祀矣由是而感發興起奮厲激昻風聲氣習渾
然俱化又安知不有胡張鄒霍之賢相繼而出耶愚所
謂事雖至微而係于風化者此也惟明府不以老生之
言為迂而以國家之風化為重舉此盛事以厲風俗斯
文幸甚鄉邑幸甚
<pb:KR4d0561_WYG_011-39a>
　　　答崑山袁子英書
七月望正鬱鬱苦熱忽承六月廿四日書及聮篇佳作
逐一披玩快然如清風入懷加以金井水灑靣醴泉甘
露之沃烟火肺腸也繼即付小兒林逹張溝而近林自
郡庠來歸云學中諸士友仝觀蚶杯之詩不勝稱羡想
希尹得之玩味賞識其快意無異于老夫也某白首歸
里故舊淪没惟希尹相知為深若思賢録一見即欣然
助楮板百片且將率好事者刻之想執事聞之亦以為
<pb:KR4d0561_WYG_011-39b>
喜故用語及區區又有一事不避譏笑専此干托學子
王著欲以龜巢稿鋟梓因摘數十篇與之名曰摘稿愚
意亂道雖多不能盡出醜耳然必大手筆如提學平齋
余先生者畧為序引若右軍為蕺山老嫗書扇則非惟
價重當時而名亦為之不冺惟執事玉成之某扵此先
生固未嘗有半面之雅去年冬嘗䝉惠詩以光衰朽乃
執事過愛其亦從而愛之今之求文諒執事一語之賜
必可得矣他日當耑馳瓣香因徐見孟以鳴謝悃餘有
<pb:KR4d0561_WYG_011-40a>
干凟别楮具陳鈞乞留意朝暮間拱候報音辰下雨凉
伏惟講貫之暇多有著述示教一二尤妙東望玉峯無
任馳想
　　　與賈教授書
昔郡庠祠道鄉鄒先生祀享而學官復有墓祭由宋及
元未嘗廢弛今我郡博士未䝉舉行盖兵革之後學校
方興前此或未之聞也區區老生用敢饒舌幸勿以人
廢言與周儲兩助教議之特賜修舉則某亦當採薇横
<pb:KR4d0561_WYG_011-40b>
山挹泉龍井挾憊駿奔以從諸公之後矣兹有口占并
以思賢録送上惟講貫之暇電目一覽必有佳作如前
軰發先哲之餘光也曕奉在邇書不盡言臨楮馳系不
宣
　　　與鄉友鄒鈞顯論合祀忠公書
嘗聞盱江李太伯之没家無子孫其鄉邑學校𦵏而祠
之祭掃不缺也栁耆卿客死襄陽羣妓合金而𦵏每春
上塜謂弔栁七至今以為美談吁以太伯視吾鄉先生
<pb:KR4d0561_WYG_011-41a>
鄒忠公之賢有間矣况耆卿乎夫忠公程門傳道為一
代名臣且嘗以義文周孔之易論孟之書發明妙理埀
教百世郡有祠墓幾三百年不幸因元延祐以來有非
其種而為似續佳城毁裂殆盡繼以陵谷變遷蕩然無
遺去年冬頼有賢郡守率僚屬墓祭碑之仆者植之樵
而牧者禁之庶亦無愧太伯之郡邑矣苐吾黨服儒衣
冠未嘗持一觴以澆墳上之土視曩之舞裙歌扇者反
不及之區區老生感今懷昔可不告諸文獻故家乎惟
<pb:KR4d0561_WYG_011-41b>
執事乃故家之傑出者也顧某嘗以忠公之盛徳大業
洎諸賢士大夫紀述之辭録為一帙名思賢茍能板刻
而傳使觀者知忠公之賢如此則其髙山景行之思駿
奔豆籩之敬自有不能已者景鄒有亭顯忠有菴皆無
異于古人矣夫如是則斯文之光鄉土之榮風俗之厚
且美為何如哉昔人有言曰存則人亡則書盖書存則
其人之亡猶不亡也耶
　　　與詹伯逺書
<pb:KR4d0561_WYG_011-42a>
前兩年宜興許主簿六月送炭盖其知范叔之寒豫為
之計今足下于此月惠布葢與許公之心同乎一誠也
老夫雖嘗以小詩謝之今衰懶不能措一詞然此心感
荷實不能忘知己者必以情恕非簡慢也近得江陰張
希尹都事夢屋篇謹用緘去此老語不過諛而意有抑
揚足下宜識之餘人所作尚未到手惟可賢父子佳章
毋吝見示老夫自月旦到陳館代子訓䝉稍暇則以古
今名人之詩長歌短咏自以為樂殆猶曽晳之嗜羊棗
<pb:KR4d0561_WYG_011-42b>
也可笑可笑秋辰下暑而凉惟樂嵗優游安享清福為慰
　　　與李石泉書
某寓此寂寞濱日以吟嘯自娯過客多望望而去有如
一泉近仁至則閒坐片時語及吟事者盖絶無而僅有
也所需拙作令學子録去諸人視之必有笑吾軰所好
如栁下之鍛何足樂哉然自得之樂難以語人亦不必
强與之語也秋凉過此必留一宿然庶得清風明月之
夜傾倒所懷耳聞以一泉為字乆矣近獲晤語言乃改
<pb:KR4d0561_WYG_011-43a>
為石泉又欲以固本為字石泉則為道號矣某因足下
去速不細論想所以欲改者必有人謂一泉二字竒崛
且無出處是大不然夫一泉者謂一胍之泉自原而出
非溢美之詞也若僣尤古人之九淵及世俗所矜玉泉
之類却當改之兄道號冝在晚年隨所寓而稱之不必
拘拘于名字之義囘示雅意當為作字説矣餘文縷述
不宣
　　　答袁子英書
<pb:KR4d0561_WYG_011-43b>
秋間領教帖及發至余先生序文此盖以執事過情之
譽致䝉褒拂如此兒軰得之即鋟諸梓老夫感銘于心
豈忘所自哉今拙詩二首其一寫懷仰之情一以謝余
提學并寄陽羡茶一裹惠山泉兩罌區區微忱煩為轉
逹所諭毁范蠡祠不審果否抄示之文又不知前軰遺
稿耶今人所著耶毁祠于某年月某人言之某官行之
耶欲得其詳傳之郡邑使在位君子有倣傚者是亦遵
令典正風俗之一端也某因兒子木入杭代渠訓䝉陳
<pb:KR4d0561_WYG_011-44a>
氏閱三四月漁樵唱和無足舉似近作辨訛數十語將
與舘人行當録去請教某詞冗長以其欲揭之樷祠諭
彼愚俗不得不然所愧不能言簡意明如古作者欲再
得木居士等一二事引用其間惟執事多識前言敢求
批示某以兩目昏盲不克詣座下細論徒増馳慕而已
余先生洎諸名勝同此請益即日祁寒切兾安居養恬
以壽斯文
　　　答惠子及送泉書
<pb:KR4d0561_WYG_011-44b>
一别兩年將謂假舘華莊優㳺蔗境未聞移席縣庠也
故昨于學齋書中有失問訊兹承賜詩與惠山泉偕至
不勝感激遂即刻奉和以抒謝忱曰龍山只在片雲間
不到山中四十年多謝故人知渴想瓦瓶封寄煮茶泉
笑笑學齋回更煩尋水符之盟毋使山靈笑人寂寂也
竹山詞乆為烏有弗克奉命歲晏末由晤言惟善保為
斯文壽
　　　與曹師禹書
<pb:KR4d0561_WYG_011-45a>
昨詣魁塾值入城未囘絳帳之下衿佩仍集賢主翁代
鳴教鐸清風穆如歆羡而退老夫藏穴如龜然亦有時
蹣跚于西枝之西東洲之東如曳尾泥塗者近聞里中
有孝感事心甚喜之作小傳為記其實片楮録上敢望
實翁徳和諸名勝交相潤飾賜之咏歌庶幾觀民風者
採摭亦可為聲教之助云爾
　　　與永慶雪心長老書
比承裹茗過寂寞濱誾誾話言殊可人意且䝉以清節
<pb:KR4d0561_WYG_011-45b>
處士徵余文義不容辭然别後思之似難以畫竹之美
遽用為號嘗觀古之人以號著稱者多矣姑舉其一二
言之晉之陶淵明門栽五栁因自謂五栁先生世以其
不事二君乃以靖節處士稱之非自號也陶𢎞景掛冠
神武門歸隱華陽洞人稱華陽隠君後賜號華陽真逸
唐之張志和待詔翰林以母没不仕居江湖間稱烟波
釣徒後賜號曰𤣥真子亦非自美也白樂天平生顯宦
晚年放意詩酒號醉吟先生及與香山僧滿等結社稱
<pb:KR4d0561_WYG_011-46a>
香山居士而已宋徽宗以徐仲車不仕為孝木有連理
甘露屢降諡節孝處士歐陽以劉凝之棄官歸匡廬作
詩贈之有曰丈夫壯節似君少其後朱晦菴為作祠亭
匾曰壯節皆非架空立説也由是觀之曰清曰節詎宜
自稱在他人亦不宜過情而譽之今王處士之家或有
清節可愛之竹以寓名稱或逃于逸與丹丘羽人為方外
逰即以此意澹然為號豈不韙歟今畫者鞠躬問道于
師之像寘諸巻首亦人所未曉也是皆待公與之定論
<pb:KR4d0561_WYG_011-46b>
批示詳悉方可措詞拙直之言必䝉領畧秋暑尚熾惟
安稳為宗門自重稍凉造見以謝先施并盡所懷臨書
不勝馳系
　　　答集講主書
八月初承書及詩乃知仁祥二長者一在九京一居濠
上前聞陶生之言皆謬也誦詩驚怛而嗟歎之迨今未
已惟髙隱清修得大自在且與諸親友及宻邇者逰從
如昨可敬可羡所諭聽雨篷海萍等作丁寧再四義不
<pb:KR4d0561_WYG_011-47a>
容辭但昏耄無人可語兹用稿呈煩為潤色庶不為二
公之醬䝉耳兒子林去冬臈月赴新鄭縣不得奉命若
海萍之詩必得釋門善知識以上乗宗㫖發揚方盡其
妙非兒軰章句儒之所能也如老夫者亦臆度想像而
已淞南小隠却易可作亦煩先得其詳方可着筆區區
管見改日細論有恒公振諸吟伯求賦錢孝女詩煩介
意取寄吕克明宅専望専望更兾以宗門自重不宣
　　　與林掌教論請建先賢祠書
<pb:KR4d0561_WYG_011-47b>
夫學校以明倫為本育才為務風化之所由出也如追
慕前賢褒嘉忠孝節義等事樹之風聲使化行俗美則
于學校之教豈小補哉汝今所職不可不知此為先務
也吾聞新鄭為古名邑邑有東里子産故鄉宋歐陽文
忠公之墓在焉此二賢者一為鄭之賢大夫事見春秋
傳等書不毁鄉校已有大功于世教况其有君子之道
乎其一以道徳文章為世師表力排異端羽翼名教配
諸孟韓功亦懋矣凡過而知者當為起敬邑之人可無
<pb:KR4d0561_WYG_011-48a>
同鄉之愛乎汝今多幸奉天子之命領教兹邑訪求古
蹟知有二賢理宜考諸簡册參之禮經告于當道請置
祠學宫是亦古者祀鄉先生于社之遺意也釋菜之禮
以誠以敬毋事繁文尤不宜用世俗楮鏹如賄賂然其
祠堂供具亦從簡古毋事華飾所費之資當割俸與諸
生及賢士大夫協力為之慎勿為邑氓之撓愚見如此
未知諸名公以為何如
　　　與熊元脩書
<pb:KR4d0561_WYG_011-48b>
昨者不以衰朽自棄往訪故人滿擬細講道誼傾寫素
懷奈何已眚之目加以暴疾不如所願臨行辱厚餽不
能謝别䝉諭淫祀雖以懐古録進呈亦不能面議攘斥
之竟悵然而歸連數日所患不痊暗室坐卧因思洪武
初欽覩詔條斷除塑像今彼無知民不以顧元公忠藎
為敬而以俗稱金家神之類羣然土偶玉石混淆非惟
循蹈覆轍有負前人且違今代惟新之命宜于里中及
守祠者示以禮法悉以屛除獨設木主題曰晉散騎常
<pb:KR4d0561_WYG_011-49a>
侍顧元公之神庶得上遵國典下息邪説豈不韙歟想
先生以足疾所沮憤然于懷莫若告諸鱸鄉隠者等一
鼓作氣仗大義而為之不啻如摧枯拉朽耳某實以衰
病不前此舌尚存詎容泯黙先生與諸公必能矜察非
徒為是嘐嘐然也乃事顛末具載周左丞記中請稽考
事實合宜而行慎勿為狺狺吠雪者弛焉雲山相望顒
俟報音夜來聽兒軰誦佳作于孝女之事議論抑揚詞
意古淡非泛泛者可比小兒求引年詩尚希賜教鱸鄉
<pb:KR4d0561_WYG_011-49b>
諸吟友二詩兼得尤佳𤨏碎不及各書煩為引忱臨楮
馳系不宣
　　　與呉中衡書
别後第三日小兒以舟自無錫問津到令親蔣宅滿擬
請判閫孺人與老妻兒婦軰少聚奈何如燕鴻相避悵
然而歸然令岳母老安人在彼養疴賢夫婦必有候問
之日望乗便過寂寥濵茶話以償所願鷗社翁所言淫
祀愚意以執事寓居長洲難與里中等語鷗社軟脚疾
<pb:KR4d0561_WYG_011-50a>
雖厄健歩或可以今古理法告諸鱸鄉隠者從臾而為
之則無以異乎老夫奔走先後也尊翁挽詞并舊文録
上所領厚惠舉室知感同此申謝到千墩王有恒處更
煩索引年集求諸公詩賤累老妻而下皆屬筆問貴眷
起居并奉相過之約區區懇禱不宣
　　　與馬公振諸故人書
比到千墩蒙綈袍戀戀日與周旋弔死問生悉如所願
乆獲賛成思賢録事欣幸佩徳没齒不㤀但不得一登
<pb:KR4d0561_WYG_011-50b>
草堂連床夜話荷執事以目疾見憐弗責爾如仲昭甫
孝義恭謹襟度恢宏雪篷叟敬老愛客挺㧞出羣其禮
意皆溢乎欵接餽贈之外有可思而不可忘也南澗海
萍二法師忘形而知心有恒濟民二契家愛敬而盡禮
明善則篤親戚重師友才識兼進尤為可喜相見間煩
一一道謝感意别後到陳溪信宿逢人説項無不歆羡
思賢録命刋書者為之為無梨板未得速成想中秋前
王猷訪戴之日書成則偕往晤言特未知病眼為何如
<pb:KR4d0561_WYG_011-51a>
耳執事詩已編録孝女詩于呉彦徳處取至但欠伯齡
先生等作尚有望焉諸公賜引年詩多多益佳更煩發
去中行兄處盖熊毛諸吟友欲作故也老夫重改去慈
竹軒詩尚兾羣彦以郢斤交斵付明善入巻無致為大
方笑仲安賢良彦清昆季同此致意不及另書
　　　答謝袁子英先生書
惟中上人來承問念吾子早世以詞哀之以鷄酒祭之
存殁知感即日暮春伏惟師弟風浴詠歸追踪古人賸
<pb:KR4d0561_WYG_011-51b>
有樂地老夫可仰而不可及也自去夏以來目昏則見
人不能識認耳聾則低聲語言不聞齒髪皆脱落幾盡
日食糜粥殘喘僅存然此心好古嗜學不减疇昔時令
小孫軰近立侍側髙論原道西銘太極圖説等篇不㤀
素志奈有時以目前平地風波為之憂恨不得與亡妻
相從九原之為愈也謹此奉謝并述潦倒之状如前所
云晤語無期切兾善保以享清福不宣
　　　與姜天定書
<pb:KR4d0561_WYG_011-52a>
前者得挽詩二首吾子𡨕𡨕中必知感髙義老夫亦知
所學非舊阿蒙但不克一相見與細論不識近日為醫
為儒専于何業少暇可過潞城與小孫仝到横山啜清
茶説淡話就煩删擇舊稿類抄别帙盖年來兩目昏盲
謄録者字多差誤得是正之庶免貽後人之笑耳有一
舘地就議可否寒家雖遭兩䘮皆不用世俗所尚之禮
足下之來無勞虛費夫貧者不以貨財為禮老者不以
筋力為禮此古之通義也但近年朋友道喪不可不&KR0688;
<pb:KR4d0561_WYG_011-52b>
風俗甚薄宜敦勸之若吾友吳啟之父子王季髙叔姪
令弟周輔等皆平昔有見識有議論者聞吾軰講古今
必能輔相激勸以篤人倫以厚風俗曽子曰人之將死
其言也善請誦此以速其行顧老夫衰頽不乆于世遲
則不復論此古道矣良可惜也偶有謝新鄭張宰一詩
録去過目觀其仗義如此薄俗之敦亦庶幾焉
　　　與袁耕學書
比在崑山四十日凡新知舊交青目顧盼赤心解紛指
<pb:KR4d0561_WYG_011-53a>
迷途挽頽波者皆知所自也况飲食交載禮意俱隆老
夫與子孫軰感銘心骨有難于筆舌盡者㑹間煩一一
代謝六月朔到家布帆無恙但病目赤爛兩耳益聾殊
覺厭世若友文齋匾煩先生為之俞孝女事政宜上旌
善亭表著以遵令典以厚風俗其移文立傳事合詳明
宜大手筆為之吾軰當從而賛美可也姓名年紀嵗月
日時得批示一知尤妙即日暑雨希倍加珍攝為斯文
壽
<pb:KR4d0561_WYG_011-53b>
　　　與俞彦智書
昨到崑山故舊中如畊學先生靈光巋然新相知者皆
可人意惟執事削去邊幅能仗大義能勤小物能刻畫
無鹽以衒其美老懷銘感之死奚㤀兒子及孫感亦如
之兩文皆納上幸恕稽緩即日秋暑諒惟起居安適酒
邉清興必多然狂客之號但當風流如賀季真以稱其
名至若滑稽太過或笑中有刀以貽後患詩曰善戱謔
兮不為虐兮聖人于三百篇中垂戒如此宜保察之老
<pb:KR4d0561_WYG_011-54a>
夫托愛厚饒舌再四盖區區如愛美玉恐汚于蠅聲發
于心不忍緘黙幸毋責焉坡翁詩曽蒙許借望付至小
孫軰一覽秋冬决當奉納臨書懇禱
　　　與海萍講主書
崑山延福僧舍中兩獲晤語知平地風波所在有之逹
人大觀必不芥蔕于靈臺也㑹後抵家不及言别想已
還湓溪安穏清適老夫以思賢録刻完追感王仲昭處
士獨成其美美不敢㤀今以此書一部送置靈几吾友
<pb:KR4d0561_WYG_011-54b>
士庸于宅務之餘不時誦讀以忠義視為規式黽勉以
循蹈之則先尊深為象賢之喜也揚子曰希顔之人亦
顔之徒惟講主誘掖奨勸以玊成之醉琴賢賔主續當
印去懷哉昭甫無任悵惜
　　　與余茂本通政書
昨到崑山得傾盖如故者數人而執事開誠心論古道
片言隻字商畧可否其謙益有過人者逺大之噐豈易
量哉况飲食餽遺禮意兼盡使老夫及兒輩感佩而歸
<pb:KR4d0561_WYG_011-55a>
未知所報嘗凂作亡子挽詩必蒙留意望付至以光泉
壤區區贈無逸一詩煩為轉逹令親雪篷髙隣仲名㑹
間呼賤名致謝即日秋暑更兾節哀慎重以終禮制臨
書馳系
　　　與張子才書
曩嵗承&KR0712;舟東郭知老夫坐分鷗沙賜以専席奈交臂
而失候歸帆者兩三月而後已去年秋亡子辱諸公哀
挽之詞小孫裒為一編名幽光録今年重九為予泣而
<pb:KR4d0561_WYG_011-55b>
誦之且曰公有一詩别紙見寄乃令再四髙誦使余泚
䫙芒背想吾兒九原感作亦如是耳縁來詩初到之日
病目昏盲致使明珠暗投不曽答片言以鳴謝臆殆若
忘故人綈袍之髙誼其過奚文其過奚文自春以來衰
耄愈加公聞之必哀矜而弗責也次韻一詩聊抒情愫
并想像肥遯之樂而嘉之餘詩用以見老况如此惡薄
俗如此之甚請與野居先生過目同發浩歎晤語無期
東望不勝馳仰惟髙隠自重不宣
<pb:KR4d0561_WYG_011-56a>
　　　與陳彦直書
去冬見安道蒙玉成思賢録書板常恐如畚土為山功
&KR0635;一簣死不瞑目今完矣印去一部以踐吾言候有暇
日巖電一過則先賢忠孝之道足以私淑授兩令子亦
可為進修之助焉聞尚絅諸友自有樂事不發去為醬
瓿蒙也俟相見當盡所懷茲不一
　　　與王季髙書
昔年蒙先尊延置西塾二十餘年敬為賓師愛同骨肉
<pb:KR4d0561_WYG_011-56b>
想足下能念其親必不忘其親之所敬愛者老夫之心
實亦未嘗忘也聞令嗣聰明可教摘藳一本送去與之
又一本送令姪孟凱之子此生曽從㳺資質亦甚可喜
區區拙作譬若滄浪孺子之歌善聽者亦自有所得庶
乎進學之助言耄而繁尚希採擇
　　　與曹徳聲書
歸畊之文承命再四不容以言耄辭今腹稿初成令小
孫録去若文意有疑似處脱畧處未愜雅意處無吝批
<pb:KR4d0561_WYG_011-57a>
示當更思之辭雖不工皆親家所吐之真情所處之實
事無虗褒妄貶以累懿徳吁歸畊如此植業如此三親
之樂又如此風聲氣習里俗可敦草茆之言庶亦無愧
區區恃肝膽相照布此真情非足恭也
　　　又
昨承手教并惠佳布足見崇重斯文之意本合拜嘉但
忝在𤓰葛居常多蒙眷愛雖辭之感激如受之也改去
拙作頗盡老懷尚恐有説未到處無吝喻及吾孫或有
<pb:KR4d0561_WYG_011-57b>
所見亦可説來老夫平昔不諱疾忌醫凡于朋友中商
畧文字亦必忠告未嘗面是而心非也早晚相見當盡
所懐即日寒煖不常切兾順時遵養以迓春禧
　　　與袁畊學書
去年夏五客崑山以詩言懷辱先生與詞林八俊釋門
二老𤣥都一髙士從而和之聨珠合璧皆歸錦囊且欣
然欲為序文裒為一巻以飾衰朽自秋徂冬懸懸在望
新正得幸耄老書聞别有髙興此詩巻豈置諸度外耶
<pb:KR4d0561_WYG_011-58a>
或有人作殷洪喬耶區區老癡望猶未已敢請滿其所
望焉
　　　與髙彦述書
往來之禮尚矣然事有不及又當以情恕之不拘拘繁
文末節而求偹焉所為君子之交也且如昨者家下小
孫歸妻相邀茶話值足下以令嗣姻期之廹不暇過訪
若此真情吾何訝焉今老夫本天地間一無用人了無
覊絆深欲去賀足下醮子奈手足俱瘡膝灣尤甚攣拳
<pb:KR4d0561_WYG_011-58b>
痛楚不能屈信及臂無空膚行坐皆不可得而難往矣
足下亦必以真情恕之况山兒有出不克代行千萬莫
遣人相招徒勞往返亦不勞饋餉如舍下以區區羮胾
送人皆成臭腐空為具文耳老夫待瘡疾既愈必到宅
住三兩日晝則同嬉市㕓夜則連床清話飲之食之無
所不可吾知宅上乏僕無異寒家天道暄暖甚于前日
幸勿勞心役人蹈吾覆轍也吾兒森揆時度物同吐肝
膽如此惟足下聽之信之而為知心之親戚矣
<pb:KR4d0561_WYG_011-59a>
　　　與辛彬甫書
日者令似歸曽致書問并凂求諸公賦節婦詩想留意
朝暮間専望寄示令似有老夫適永懷寺詩稿就煩抄
至今緘去邵濟民𤓰隱詩此公為貴縣官醫必有行館
敢勞一寄幸勿浮沉畊學先生暨陳朱伊呂諸賢良諒
惟起居皆安文譽益振所求珠玉早賜壓巻區區嗜詩
如嗜飲食幸毋哂焉臨書懇禱不宣
　　　與任義甫書
<pb:KR4d0561_WYG_011-59b>
人之所貴乎有子者生而事之死而𦵏之祭之先主制
禮用是以長其恩愛其來尚矣但近代禮廢俗尚浮屠
難于改易比聞主壻之䘮始欲茶毘是則釋氏之教也
衆以為戾法而尼之其餘佛事初不相沮子乃屬纊未
定而闔棺訃音裁行而發引銘旌不立三虞不祭一切
䘮具皆謂無用是不畧遵古䘮禮也然大小佛事亦皆
不作使其子將何以表孝思之情耶若夫靈帷題神主
不稱厥考又何以致其子如在之誠耶死而有知不能
<pb:KR4d0561_WYG_011-60a>
無憾先王之禮未見其然釋氏之教恐亦不如是之謬
也以禮論之莫若令外孫改題神主曰顯考某官之靈
旁書曰孝子某奉祀如此則名正言順存殁皆無憾焉
且如虞祭不設以所用之資作為佛事内以塞一家之
責外以解衆口之嘲抑亦可以敦孝順厚風俗也老夫
忝在𤓰葛愛如弟兄不避譴訶故用忠告惟伯大叔及
諸親從長慫慂而為之
　　　與孫彦民書
<pb:KR4d0561_WYG_011-60b>
臈月既望兒軰在周石泉處持所贈節婦詩歸詩序中
過辱愛敬謙卑之老與文焰俱髙不啻得驪頷之珍連
城之璧也蒙索辨惑編并拙稿兹用納上譬若人有痼
疾揭之大途尚希遇倉扁而為之藥石焉應芳就禀犬
馬之年今九十有一矣去冬初度荷鄉中諸朋友贈言
成軸如蒙大手筆刻畫無鹽粉飾衰朽得不以為蒿里
之歌乎即日新春伏兾以道自娯為斯文壽不宣
　　　回黔陽簿長孫書
<pb:KR4d0561_WYG_011-61a>
别去將半年家中老幼俱安舊冬橘客口傳采石信知
布㠶無恙為喜今皂𨽻二人至知汝到京來書取夏衣
書册等物一一付去汝途中作詩固好但到任之後當
以佐令丞治政為重以稱厥成有暇則以細玩律令參
考經訓日夜究心决不可作詩作文有妨公務最要𦂳
者正已以待吏毋致欺妄循禮以待同僚毋黨毋偏諸
事勤謹庶不負朝廷付托之意平昔家訓更不縷述惟
吾孫念之曽有二書正月半寄新河周元吉子去恐未
<pb:KR4d0561_WYG_011-61b>
到
　　　與陳徳廣書
某早嵗失怙衰絰中蒙豸官品題光生腐草俛焉就學
覬有少進奈駑鈍卒無所成無補于世于是掇拾古聖
賢遺訓綴辨惑一編曩幸公為邑丞&KR1989;工板刻今増前
元趙學士昞所著𦵏圖其説本乎周官義理昭著良可
為法但欠知本官封謚乃有缺文欲得元史考究三四
年來嘗于江隂無錫丹陽三縣學干借俱云無之干諸
<pb:KR4d0561_WYG_011-62a>
士夫相識者亦然愚恐溘先朝露貽誤後人用敢再凟望
于宜興縣藏書之家特為轉借趙公本傳一抄明説老
夫好古之癡如嗜土炭人所不堪自以為樂有能使之
厭飲其為欣幸死而不㤀即日雨凉惟琴書自娯坐享
清福臨書馳系
　　　答吕克明求序文書
某奉白昔者左太冲賦三都𤣥晏先生序之張茂先見
而美之然後傳寫者衆而紙價為之益髙至如陳師錫
<pb:KR4d0561_WYG_011-62b>
序歐史半山老人乃有糞穢佛首之譏吁序文之作可
有可無此又不可不知也彬甫來以所著文册徵序余
以目眚不能閱其文之美而賛一辭又以長孫有無妄
之灾惡况滿前㒺克搆思初非搢紳見譏而固却也然
余嘗聽人誦三教圖等篇善為抑揚可喜可喜今足下
年妙如此敏學如此爨桐椽竹何患乎無賞識者乎區
區耄言希恕察
　　　與張子才書
<pb:KR4d0561_WYG_011-63a>
前嵗和髙作甚媿稽緩相去逺相見難然相敬相愛之
心如故即日秋髙想林居優㳺恬養清福某老状如糞
土墻加之風雨頹在朝夕否則芝菌之出塵土或有日
焉敢請與執事言之野居先生義人也人皆曰早歲有
杜季良遺風非余所知予所見者戎馬搶攘中由錢塘
來長洲以故人趙某舉家病疫親戚無過門者先生裹
藥活其兄弟妻子凡五人又如起閒居余縣丞之痿救
東滄賤工某姓名者如虺如瘵如卧莩而再生皆饋謝
<pb:KR4d0561_WYG_011-63b>
而不納至如儒貧緇衣黄冠之貧而清者亦如之呉之
人多以是稱焉余乆欲野史作小傳以勵薄俗所謂糞
土而出芝菌也煩執事以平昔所見所聞枚舉録示更
煩詢訪諸士夫必廣有之區區失記趙俞等名氏質之
野居可也遇便人過常郡寄至城中申明亭左劉文中
家苐恐溘先朝露㒺克踐言尚希矜恕不宣
　　　與呉中衡書
十月旦得手書并文知連年情况不如曩昔然天時人
<pb:KR4d0561_WYG_011-64a>
事易地皆然無可奈何所喜厥疾既瘳養生有術珍重
以盡天年可也蒙諭墓銘古之人本無生前預作體制
來意甚切交情至深雖盲聾齒痛舉身瘡瘍勉强腹稿
寫去中間用朱筆批處令賢郎從實填寫令閣之賢已
于中衡墓誌見之不必别作子祭父文古人别無之盖
擗踊泣血之際何暇作文如發引等事只用祝板直述
家禮有式可考不敢杜撰若伯叔父祭姪等類却有之
幸勿見訝小孫垣今春軍役乃兄塏去秋死老夫曽有
<pb:KR4d0561_WYG_011-64b>
口號云云見存寡婦孤女六人幼男九嵗屋已賣田多
荒吾兒見在横林橋南張家訓蒙托庇無事森因去年
巡攔而貧餘無咎宅居何處土産何物有便人令去問
安也賢郎名某字某年若干子女若干亦望見報兩家子
孫三世之交亦古道子才賢良及諸故人子孫相見者
皆呼賤名問訊區區不宣
　　　賀府學教授到任書
某早嵗嘗聞之師曰凡府學官郡為士者當以師禮尊
<pb:KR4d0561_WYG_011-65a>
之是故聞先生到任㤀其雙目之盲兩舍之逺即扶憊
往為斯文賀可嘉者謙光和氣待人接物至諸生則嚴
條約以規之所謂道並行而不相悖也區區蒙禮意數
載飲食過厚感不容勝其大可喜者親承聖天子以明
倫育才之道諄諄乎命之増重斯文之恩至渥也别來
三月逢人語之或曰常郡于八九十年之間屢經兵燹
衣冠文物蕩然無遺欲其一鼓作氣變齊為魯不亦難
乎是不然夫以教官重于朝則縫掖之士重于野况有
<pb:KR4d0561_WYG_011-65b>
賢太守承流宣化相與作興風動一邦化行一邑則犁
鉏帶經者有之牛角挂書者有之負薪持竿而誦讀者
有之正不待家喻户曉而使之然也一榜三魁將復見
矣其文獻之光煥乎八統又豈止一郡而已哉某不揣
愚陋嘗綴思賢辨惑二編兹用上逹或可為學校涓埃
之助云言耄而繁切希矜恕不宣
　
　龜巢稿巻十一

<pb:KR4d0561_WYG_012-1a>
欽定四庫全書
　龜巢稿巻十二　　　　　元　謝應芳　撰
　　詞
　　　驀山溪(遣悶至正丙申嵗作/)
無端湯武弔伐功成了賺盡幾英雄動不動東征西討
七篇書後强辨竟無人他兩箇至誠心到底無分曉
髑髏滿地天也還知道誰解挽銀河教淨洗乾坤是好
山妻笑我長夜飯牛歌這一曲少人聽徒自傷懷抱
<pb:KR4d0561_WYG_012-1b>
　　　沁園春(丁酉春寓堠錢氏寫懷/)
冷笑班超要覔封矦棄了毛錐看今來古往虗名何用
朝榮夕悴浮世堪悲老我衣冠傍人籬落頼有平生䥫
硯隨西莊上對溪山如畫鷗鷺忘機　相逢喜得新知
更不用黄金鑄子期把胸中磊塊時時澆酒眼前光景
處處題詩輕帽簮花柔茵藉艸時復尊前一笑嬉沉酣
後任南山石爛東海塵飛
　　　滿庭芳
<pb:KR4d0561_WYG_012-2a>
玉雪梨渦錦雲桃扇紫簫雙鳯和鳴觥船初棹烟繞博
山青最喜清和天氣緑隂静梅雨新晴髙齋裡馬融書
帳風捲絳紗輕　華年纔幾許培風健翮曽試修程偶
歸來林下閒聽松聲笑道葵花似我芳心在向日長傾
黄河水如今重看朝暮還清
　　　沁水曲
四海烟塵一棹風波經行路難幸兒孫滿眼布帆無恙
夫妻白首青鏡猶團笠澤西頭碧山東畔又與梅花共
<pb:KR4d0561_WYG_012-2b>
嵗寒新年好有茆柴村酒薺菜春盤　傍人莫笑儒酸
已爛熟思之不要官任伏波强健驅馳鞍馬磻溪遭遇
棄擲漁竿霜滿朝靴雷鳴衙皷何似農家睡得安閑時
裡喚山童把醆野老交懽
　　　自和
雪壓新年花開想遲鶯來甚難喜盃有屠蘇春風灧灧
盤餘苜蓿朝日團團六十年來尋常交際江海鷗盟總
不寒移家處每渉園成趣居谷名盤　忘情世味辛酸
<pb:KR4d0561_WYG_012-3a>
但吟得新詩勝得官儘教我低頭三間矮屋從他髙歩
百尺危竿白首無成蒼生應笑不是當年老謝安琴書
裏且消磨晚景受用清懽
　　　又和
竹與梅花偃蹇氷霜堪稱二難我依梅傍竹借人茅舍
唫風弄月坐箇蒲團梅様精神竹般標致遮莫清癯未
是寒柴門外一湖春水似拍銀盤　昔人恨橘多酸我
只笑青松也拜官每醉時低唱滄浪一曲閒時髙卧紅
<pb:KR4d0561_WYG_012-3b>
日三竿兒軰前來老夫説與梅要新詩竹問安餘無事
只麄茶淡飯儘有餘懽
　　　蘇武慢
蘭雪衣衿芝雲冠佩咳唾動成珠玉芳草萋迷蓬萊杳
𣺌皎皎白駒空谷濯髪滄洲怡顔芳樹樂甚優伶絲竹
問天生湖海元龍豪氣肯令消縮　君不見三陸聮芳
三蘇接武聲動九重華屋天上碧桃日邉紅杏真足快
人心目拂袖東膠出門西笑莫戀故園松菊看濁河流
<pb:KR4d0561_WYG_012-4a>
水重清齊唱太平遺曲
　　　滿江紅
恠底春風要将我船兒畨覆行囊裡是群公相贈數篇
珠玉江上青山吹欲倒湖中白浪髙如屋幸年來阮籍
慣窮途無心哭　歸去也缾無粟吟嘯處居無竹看造
物怎生安頓老夫盤谷第四橋邉寒食夜水村相伴沙
鷗宿問客懷都有幾多愁三千斛
　　　一剪梅
<pb:KR4d0561_WYG_012-4b>
一色蒼髯兩阿翁年也相同月也相同六年湖海共飄
蓬烟也溟濛雨也溟濛　移家今住葑門東朝也相從
暮也相從何當歸隠舊山中桃也春風李也春風
　　　風入松(寄朱原道為生日賀/)
梅花折去一枝春人在太湖濵天生襟度容江海每開
尊坐客如雲此日醉看蓬矢吾兒應吐華茵　湖光山
色淨無塵魚鳥揔情親姑蘇城上遥相望見湖山如見
伊人緑髪年華全盛白眉聲譽方新
<pb:KR4d0561_WYG_012-5a>
　　　又
歲寒心事舊相知相别去年時如今重覩春風面比年
時消瘦些兒天上玉堂何在人間金鼎頻移　風塵不
染素羅衣脉脉倚柴扉桃根桃葉争春媚儘教他濃抺
胭脂老我揚州何遜隴頭誰為題詩
　　　金縷衣(袁叔度新居/)
卜宅椒園裡響丁丁風斤月斧杏梁飛起牕戸青紅烟
樹緑焜燿碧山鄰里雞共犬也知輪美燕子飛來堂下
<pb:KR4d0561_WYG_012-5b>
舞似輕盈掌上人堪喜更可愛新桃李　長洲水接松
江水好秋風鱸魚蓴菜葑田菰米艷屋神仙羅綺楚舞
呉歌娯晚景肉䑓盤春筍供甘㫖五馬貴未足擬
　　　
